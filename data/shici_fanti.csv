author,dynasty,content,book,title
佚名,春秋,關關雎鳩，在河之洲。窈窕淑女，君子好逑。參差荇菜，左右流之。窈窕淑女，寤寐求之。求之不得，寤寐思服。悠哉悠哉，輾轉反側。參差荇菜，左右采之。窈窕淑女，琴瑟友之。參差荇菜，左右芼之。窈窕淑女，鐘鼓樂之。,詩經,關雎
佚名,春秋,肅肅兔罝，椓之丁丁。赳赳武夫，公侯干城。,詩經,兔罝
佚名,春秋,采采芣苢，薄言采之。采采芣苢，薄言有之。采采芣苢，薄言掇之。采采芣苢，薄言捋之。采采芣苢，薄言袺之。采采芣苢，薄言襭之。,詩經,芣苢
佚名,春秋,葛之覃兮，施于中谷，維葉萋萋。黃鳥于飛，集於灌木，其鳴喈喈。葛之覃兮，施于中谷，維葉莫莫。是刈是濩，為絺為綌，服之無斁。言告師氏，言告言歸。薄汙我私，薄浣我衣。害浣害否？歸甯父母。,詩經,葛覃
佚名,春秋,南有喬木，不可休思。漢有遊女，不可求思。漢之廣矣，不可泳思。江之永矣，不可方思。,詩經,漢廣
佚名,春秋,采采卷耳，不盈頃筐。嗟我懷人，寘彼周行。陟彼崔嵬，我馬虺隤。我姑酌彼金罍，維以不永懷。陟彼高岡，我馬玄黃。我姑酌彼兕觥，維以不永傷。陟彼砠矣，我馬瘏矣，我僕痡矣，雲何籲矣。,詩經,卷耳
佚名,春秋,螽斯羽，詵詵兮。宜爾子孫，振振兮。,詩經,螽斯
佚名,春秋,桃之夭夭，灼灼其華。之子於歸，宜其室家。桃之夭夭，有蕡其實。之子於歸，宜其家室。桃之夭夭，其葉蓁蓁。之子於歸，宜其家人。,詩經,桃夭
佚名,春秋,南有樛木，葛藟累之。樂只君子，福履綏之。,詩經,樛木
佚名,春秋,遵彼汝墳，伐其條枚。未見君子，惄如調饑。,詩經,汝墳
佚名,春秋,厭浥行露，豈不夙夜，謂行多露。,詩經,行露
佚名,春秋,於以采蘋？南澗之濱。於以采藻？於彼行潦。,詩經,采蘋
佚名,春秋,蔽芾甘棠，勿剪勿伐，召伯所茇。蔽芾甘棠，勿剪勿敗，召伯所憩。蔽芾甘棠，勿剪勿拜，召伯所說。,詩經,甘棠
佚名,春秋,維鵲有巢，維鳩居之。之子於歸，百兩禦之。,詩經,鵲巢
佚名,春秋,於以采蘩？于沼於沚。於以用之？公侯之事。,詩經,采蘩
佚名,春秋,羔羊之皮，素絲五紽。退食自公，委蛇委蛇。,詩經,羔羊
佚名,春秋,嘒彼小星，三五在東。肅肅宵征，夙夜在公。寔命不同。嘒彼小星，維參與昴。肅肅宵征，抱衾與裯。寔命不猶。,詩經,小星
佚名,春秋,殷其雷，在南山之陽。何斯違斯，莫敢或遑？振振君子，歸哉歸哉！,詩經,殷其雷
佚名,春秋,江有汜，之子歸，不我以。不我以，其後也悔。,詩經,江有汜
佚名,春秋,摽有梅，其實七兮。求我庶士，迨其吉兮。摽有梅，其實三兮。求我庶士，迨其今兮。摽有梅，頃筐塈之。求我庶士，迨其謂之。,詩經,摽有梅
佚名,春秋,野有死麕，白茅包之。有女懷春，起士誘之。林有樸樕，野有死鹿。白茅純束，有女如玉。舒而脫脫兮！無感我帨兮！無使尨也吠！,詩經,野有死麕
佚名,春秋,泛彼柏舟，亦泛其流。耿耿不寐，如有隱憂。微我無酒，以敖以遊。我心匪鑒，不可以茹。亦有兄弟，不可以據。薄言往愬，逢彼之怒。我心匪石，不可轉也。我心匪席，不可卷也。威儀棣棣，不可選也。憂心悄悄，慍於群小。覯閔既多，受侮不少。靜言思之，寤辟有摽。日居月諸，胡迭而微？心之憂矣，如匪浣衣。靜言思之，不能奮飛。,詩經,柏舟
佚名,春秋,綠兮衣兮，綠衣黃裡。心之憂矣，曷維其已？綠兮衣兮，綠衣黃裳。心之憂矣，曷維其亡？綠兮絲兮，女所治兮。我思古人，俾無訧兮。絺兮綌兮，淒其以風。我思古人，實獲我心。,詩經,綠衣
佚名,春秋,燕燕于飛，差池其羽。之子於歸，遠送於野。瞻望弗及，泣涕如雨。,詩經,燕燕
佚名,春秋,日居月諸，照臨下土。乃如之人兮，逝不古處？胡能有定？甯不我顧。,詩經,日月
佚名,春秋,終風且暴，顧我則笑，謔浪笑敖，中心是悼。,詩經,終風
佚名,春秋,彼茁者葭，壹發五豝，於嗟乎騶虞！,詩經,騶虞
佚名,春秋,擊鼓其鏜，踴躍用兵。土國城漕，我獨南行。從孫子仲，平陳與宋。不我以歸，憂心有忡。爰居爰處？爰喪其馬？於以求之？于林之下。死生契闊，與子成說。執子之手，與子偕老。於嗟闊兮，不我活兮。於嗟洵兮，不我信兮。,詩經,擊鼓
佚名,春秋,何彼襛矣，唐棣之華？曷不肅雍？王姬之車。,詩經,何彼襛矣
佚名,春秋,式微，式微，胡不歸？微君之故，胡為乎中露！式微，式微，胡不歸？微君之躬，胡為乎泥中！,詩經,式微
佚名,春秋,簡兮簡兮，方將萬舞。日之方中，在前上處。,詩經,簡兮
佚名,春秋,凱風自南，吹彼棘心。棘心夭夭，母氏劬勞。凱風自南，吹彼棘薪。母氏聖善，我無令人。爰有寒泉？在浚之下。有子七人，母氏勞苦。睍睆黃鳥，載好其音。有子七人，莫慰母心。,詩經,凱風
佚名,春秋,匏有苦葉，濟有深涉。深則厲，淺則揭。,詩經,匏有苦葉
佚名,春秋,習習谷風，以陰以雨。黽勉同心，不宜有怒。采葑采菲，無以下體？德音莫違，及爾同死。,詩經,穀風
佚名,春秋,旄丘之葛兮，何誕之節兮。叔兮伯兮，何多日也？,詩經,旄丘
佚名,春秋,雄雉於飛，泄泄其羽。我之懷矣，自詒伊阻。,詩經,雄雉
佚名,春秋,靜女其姝，俟我於城隅。愛而不見，搔首踟躕。靜女其孌，貽我彤管。彤管有煒，說懌女美。自牧歸荑，洵美且異。匪女之為美，美人之貽。,詩經,靜女
佚名,春秋,新台有泚，河水瀰瀰。燕婉之求，蘧篨不鮮。,詩經,新台
佚名,春秋,毖彼泉水，亦流於淇。有懷于衛，靡日不思。孌彼諸姬，聊與之謀。出宿於泲，飲餞於禰，女子有行，遠父母兄弟。問我諸姑，遂及伯姊。出宿於幹，飲餞於言。載脂載轄，還車言邁。遄臻于衛，不瑕有害？我思肥泉，茲之永歎。思須與漕，我心悠悠。駕言出遊，以寫我憂。,詩經,泉水
佚名,春秋,二子乘舟，泛泛其景。願言思子，中心養養！,詩經,二子乘舟
佚名,春秋,出自北門，憂心殷殷。終窶且貧，莫知我艱。已焉哉！天實為之，謂之何哉！,詩經,北門
佚名,春秋,北風其涼，雨雪其雱。惠而好我，攜手同行。其虛其邪？既亟只且！,詩經,北風
佚名,春秋,泛彼柏舟，在彼中河。髧彼兩髦，實維我儀。,詩經,鄘風·柏舟
佚名,春秋,牆有茨，不可掃也。中冓之言，不可道也。所可道也，言之醜也。,詩經,牆有茨
佚名,春秋,君子偕老，副笄六珈。委委佗佗，如山如河，象服是宜。子之不淑，雲如之何？,詩經,君子偕老
佚名,春秋,爰采唐矣？沬之鄉矣。雲誰之思？美孟薑矣。期我乎桑中，要我乎上宮，送我乎淇之上矣。,詩經,桑中
佚名,春秋,蝃蝀在東，莫之敢指。女子有行，遠父母兄弟。,詩經,蝃蝀
佚名,春秋,鶉之奔奔，鵲之彊彊。人之無良，我以為兄！,詩經,鶉之奔奔
佚名,春秋,孑孑幹旄，在浚之郊。素絲紕之，良馬四之。彼姝者子，何以畀之？,詩經,幹旄
佚名,春秋,載馳載驅，歸唁衛侯。驅馬悠悠，言至於漕。大夫跋涉，我心則憂。,詩經,載馳
佚名,春秋,瞻彼淇奧，綠竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，終不可諼兮。瞻彼淇奧，綠竹青青。有匪君子，充耳琇瑩，會弁如星。瑟兮僩兮，赫兮咺兮。有匪君子，終不可諼兮。瞻彼淇奧，綠竹如簀。有匪君子，如金如錫，如圭如璧。寬兮綽兮，猗重較兮。善戲謔兮，不為虐兮。,詩經,淇奧
佚名,春秋,考槃在澗，碩人之寬。獨寐寤言，永矢弗諼。,詩經,考槃
佚名,春秋,相鼠有皮，人而無儀！人而無儀，不死何為？相鼠有齒，人而無止！人而無止，不死何俟？相鼠有體，人而無禮，人而無禮！胡不遄死？,詩經,相鼠
佚名,春秋,氓之蚩蚩，抱布貿絲。匪來貿絲，來即我謀。送子涉淇，至於頓丘。匪我愆期，子無良媒。將子無怒，秋以為期。,詩經,氓
佚名,春秋,伯兮朅兮，邦之桀兮。伯也執殳，為王前驅。,詩經,伯兮
佚名,春秋,有狐綏綏，在彼淇梁。心之憂矣，之子無裳。,詩經,有狐
佚名,春秋,碩人其頎，衣錦褧衣。齊侯之子，衛侯之妻。東宮之妹，邢侯之姨，譚公維私。,詩經,碩人
佚名,春秋,投我以木瓜，報之以瓊琚。匪報也，永以為好也！,詩經,木瓜
佚名,春秋,芄蘭之支，童子佩觿。雖則佩觿，能不我知。容兮遂兮，垂帶悸兮。,詩經,芄蘭
佚名,春秋,誰謂河廣？一葦杭之。誰謂宋遠？跂予望之。,詩經,河廣
佚名,春秋,彼黍離離，彼稷之苗。行邁靡靡，中心搖搖。知我者，謂我心憂；不知我者，謂我何求。悠悠蒼天，此何人哉？,詩經,黍離
佚名,春秋,中穀有蓷，暵其乾矣。有女仳離，嘅其歎矣。嘅其歎矣，遇人之艱難矣！,詩經,中穀有蓷
佚名,春秋,君子于役，不知其期，曷至哉？雞棲於塒，日之夕矣，羊牛下來。君子于役，如之何勿思！君子于役，不日不月，曷其有佸？雞棲於桀，日之夕矣，羊牛下括。君子于役，苟無饑渴！,詩經,君子于役
佚名,春秋,君子陽陽，左執簧，右招我由房，其樂只且！,詩經,君子陽陽
佚名,春秋,揚之水，不流束薪。彼其之子，不與我戍申。懷哉懷哉，曷月予還歸哉？揚之水，不流束楚。彼其之子，不與我戍甫。懷哉懷哉，曷月予還歸哉？揚之水，不流束蒲。彼其之子，不與我戍許。懷哉懷哉，曷月予還歸哉？,詩經,國風·王風·揚之水
佚名,春秋,籊籊竹竿，以釣於淇。豈不爾思？遠莫致之。,詩經,竹竿
佚名,春秋,有兔爰爰，雉離于羅。我生之初，尚無為；我生之後，逢此百罹。尚寐無吪！有兔爰爰，雉離於罦。我生之初，尚無造；我生之後，逢此百憂。尚寐無覺！有兔爰爰，雉離於罿。我生之初，尚無庸；我生之後，逢此百凶。尚寐無聰！,詩經,兔爰
佚名,春秋,綿綿葛藟，在河之滸。終遠兄弟，謂他人父。謂他人父，亦莫我顧。綿綿葛藟，在河之涘。終遠兄弟，謂他人母。謂他人母，亦莫我有。綿綿葛藟，在河之漘。終遠兄弟，謂他人昆。謂他人昆，亦莫我聞。,詩經,葛藟
佚名,春秋,彼采葛兮，一日不見，如三月兮！彼采蕭兮，一日不見，如三秋兮！彼采艾兮！一日不見，如三歲兮！,詩經,采葛
佚名,春秋,大車檻檻，毳衣如菼。豈不爾思？畏子不敢。大車啍啍，毳衣如璊。豈不爾思？畏子不奔。轂則異室，死則同穴。謂予不信，有如皎日。,詩經,大車
佚名,春秋,丘中有麻，彼留子嗟。彼留子嗟，將其來施施。,詩經,丘中有麻
佚名,春秋,緇衣之宜兮，敝予又改為兮。適子之館兮。還予授子之粲兮。,詩經,緇衣
佚名,春秋,將仲子兮，無逾我裡，無折我樹杞。豈敢愛之？畏我父母。仲可懷也，父母之言亦可畏也。將仲子兮，無逾我牆，無折我樹桑。豈敢愛之？畏我諸兄。仲可懷也，諸兄之言亦可畏也。將仲子兮，無逾我園，無折我樹檀。豈敢愛之？畏人之多言。仲可懷也，人之多言亦可畏也。,詩經,將仲子
佚名,春秋,叔于田，巷無居人。豈無居人？不如叔也。洵美且仁。,詩經,叔于田
佚名,春秋,蘀兮蘀兮，風其吹女。叔兮伯兮，倡予和女。,詩經,蘀兮
佚名,春秋,叔于田，乘乘馬。執轡如組，兩驂如舞。叔在藪，火烈具舉。袒裼暴虎，獻於公所。將叔勿狃，戒其傷女。,詩經,大叔于田
佚名,春秋,清人在彭，駟介旁旁。二矛重英，河上乎翱翔。,詩經,清人
佚名,春秋,女曰雞鳴，士曰昧旦。子興視夜，明星有爛。將翱將翔，弋鳧與雁。,詩經,女曰雞鳴
佚名,春秋,有女同車，顏如舜華。將翱將翔，佩玉瓊琚。彼美孟薑，洵美且都。,詩經,有女同車
佚名,春秋,山有扶蘇，隰有荷華。不見子都，乃見狂且。,詩經,山有扶蘇
佚名,春秋,羔裘如濡，洵直且侯。彼其之子，捨命不渝。,詩經,羔裘
佚名,春秋,遵大路兮，摻執子之祛兮，無我惡兮，不寁故也！,詩經,遵大路
佚名,春秋,彼狡童兮，不與我言兮。維子之故，使我不能餐兮。,詩經,狡童
佚名,春秋,子惠思我，褰裳涉溱。子不我思，豈無他人？狂童之狂也且！子惠思我，褰裳涉洧。子不我思，豈無他士？狂童之狂也且！,詩經,褰裳
佚名,春秋,東門之墠，茹藘在阪。其室則邇，其人甚遠。,詩經,東門之墠
佚名,春秋,風雨淒淒，雞鳴喈喈，既見君子。雲胡不夷？風雨瀟瀟，雞鳴膠膠。既見君子，雲胡不瘳？風雨如晦，雞鳴不已。既見君子，雲胡不喜？,詩經,風雨
佚名,春秋,青青子衿，悠悠我心。縱我不往，子寧不嗣音？,詩經,子衿
佚名,春秋,揚之水，不流束楚。終鮮兄弟，維予與女。無信人之言，人實誑女。,詩經,鄭風·揚之水
佚名,春秋,出其東門，有女如雲。雖則如雲，匪我思存。縞衣綦巾，聊樂我員。出其闉闍，有女如荼。雖則如荼，匪我思且。縞衣茹藘，聊可與娛。,詩經,出其東門
佚名,春秋,子之豐兮，俟我乎巷兮，悔予不送兮。,詩經,豐
佚名,春秋,野有蔓草，零露漙兮。有美一人，清揚婉兮。邂逅相遇，適我願兮。,詩經,野有蔓草
佚名,春秋,溱與洧，方渙渙兮。士與女，方秉蕑兮。女曰觀乎？士曰既且，且往觀乎？洧之外，洵訏且樂。維士與女，伊其相謔，贈之以芍藥。溱與洧，瀏其清矣。士與女，殷其盈矣。女曰觀乎？士曰既且，且往觀乎？洧之外，洵訏且樂。維士與女，伊其將謔，贈之以芍藥。,詩經,溱洧
佚名,春秋,雞既鳴矣，朝既盈矣。匪雞則鳴，蒼蠅之聲。東方明矣，朝既昌矣。匪東方則明，月出之光。蟲飛薨薨，甘與子同夢。會且歸矣，無庶予子憎。,詩經,雞鳴
佚名,春秋,子之還兮，遭我乎狃之間兮。並驅從兩肩兮，揖我謂我儇兮。,詩經,還
佚名,春秋,東方之日兮，彼姝者子，在我室兮。在我室兮，履我即兮。,詩經,東方之日
佚名,春秋,俟我於著乎而，充耳以素乎而，尚之以瓊華乎而。,詩經,著
佚名,春秋,東方未明，顛倒衣裳。顛之倒之，自公召之。,詩經,東方未明
佚名,春秋,南山崔崔，雄狐綏綏。魯道有蕩，齊子由歸。既曰歸止，曷又懷止？,詩經,南山
佚名,春秋,無田甫田，維莠驕驕。無思遠人，勞心忉忉。,詩經,甫田
佚名,春秋,敝笱在梁，其魚魴鰥。齊子歸止，其從如雲。,詩經,敝笱
佚名,春秋,盧令令，其人美且仁。盧重環，其人美且鬈。盧重鋂，其人美且偲。,詩經,盧令
佚名,春秋,載驅薄薄，簟茀朱鞹。魯道有蕩，齊子發夕。四驪濟濟，垂轡濔濔。魯道有蕩，齊子豈弟。汶水湯湯，行人彭彭。魯道有蕩，齊子翱翔。汶水滔滔，行人儦儦。魯道有蕩，齊子遊遨。,詩經,載驅
佚名,春秋,糾糾葛屨，可以履霜？摻摻女手，可以縫裳？要之襋之，好人服之。,詩經,葛屨
佚名,春秋,猗嗟昌兮，頎而長兮。抑若揚兮，美目揚兮。巧趨蹌兮，射則臧兮。猗嗟名兮，美目清兮，儀既成兮。終日射侯，不出正兮，展我甥兮。猗嗟孌兮，清揚婉兮。舞則選兮，射則貫兮。四矢反兮，以禦亂兮。,詩經,猗嗟
佚名,春秋,彼汾沮洳，言采其莫。彼其之子，美無度。美無度，殊異乎公路。,詩經,汾沮洳
佚名,春秋,園有桃，其實之肴。心之憂矣，我歌且謠。不知我者，謂我士也驕。彼人是哉，子曰何其？心之憂矣，其誰知之？其誰知之，蓋亦勿思！,詩經,園有桃
佚名,春秋,陟彼岵兮，瞻望父兮。父曰：嗟！予子行役，夙夜無已。上慎旃哉，猶來！無止！,詩經,陟岵
佚名,春秋,坎坎伐檀兮，置之河之幹兮。河水清且漣猗。不稼不穡，胡取禾三百廛兮？不狩不獵，胡瞻爾庭有縣貆兮？彼君子兮，不素餐兮！,詩經,伐檀
佚名,春秋,十畝之間兮，桑者閑閑兮，行與子還兮。,詩經,十畝之間
佚名,春秋,碩鼠碩鼠，無食我黍！三歲貫女，莫我肯顧。逝將去女，適彼樂土。樂土樂土，爰得我所。碩鼠碩鼠，無食我麥！三歲貫女，莫我肯德。逝將去女，適彼樂國。樂國樂國，爰得我直。碩鼠碩鼠，無食我苗！三歲貫女，莫我肯勞。逝將去女，適彼樂郊。樂郊樂郊，誰之永號？,詩經,碩鼠
佚名,春秋,蟋蟀在堂，歲聿其莫。今我不樂，日月其除。無已大康，職思其居。好樂無荒，良士瞿瞿。,詩經,蟋蟀
佚名,春秋,山有樞，隰有榆。子有衣裳，弗曳弗婁。子有車馬，弗馳弗驅。宛其死矣，他人是愉。,詩經,山有樞
佚名,春秋,揚之水，白石鑿鑿。素衣朱襮，從子於沃。既見君子，雲何不樂？,詩經,唐風·揚之水
佚名,春秋,椒聊之實，蕃衍盈升。彼其之子，碩大無朋。椒聊且，遠條且。,詩經,椒聊
佚名,春秋,羔裘豹祛，自我人居居。豈無他人？維子之故。,詩經,詩經·羔裘
佚名,春秋,肅肅鴇羽，集於苞栩。王事靡盬，不能蓺稷黍。父母何怙？悠悠蒼天，曷其有所？,詩經,鴇羽
佚名,春秋,有杕之杜，其葉湑湑。獨行踽踽。豈無他人？不如我同父。嗟行之人，胡不比焉？人無兄弟，胡不佽焉？有杕之杜，其葉菁菁。獨行睘睘。豈無他人？不如我同姓。嗟行之人，胡不比焉？人無兄弟，胡不佽焉？,詩經,杕杜
佚名,春秋,豈曰無衣？七兮。不如子之衣，安且吉兮。豈曰無衣？六兮。不如子之衣，安且燠兮。,詩經,無衣
佚名,春秋,綢繆束薪，三星在天。今夕何夕，見此良人？子兮子兮，如此良人何？,詩經,綢繆
佚名,春秋,有車鄰鄰，有馬白顛。未見君子，寺人之令。,詩經,車鄰
佚名,春秋,駟驖孔阜，六轡在手。公之媚子，從公於狩。,詩經,駟驖
佚名,春秋,蒹葭蒼蒼，白露為霜。所謂伊人，在水一方。溯洄從之，道阻且長。溯游從之，宛在水中央。蒹葭萋萋，白露未晞。所謂伊人，在水之湄。溯洄從之，道阻且躋。溯游從之，宛在水中坻。蒹葭采采，白露未已。所謂伊人，在水之涘。溯洄從之，道阻且右。溯游從之，宛在水中沚。,詩經,蒹葭
佚名,春秋,有杕之杜，生於道左。彼君子兮，噬肯適我？中心好之，曷飲食之？,詩經,有杕之杜
佚名,春秋,葛生蒙楚，蘞蔓於野。予美亡此，誰與？獨處？,詩經,葛生
佚名,春秋,終南何有？有條有梅。君子至止，錦衣狐裘。顏如渥丹，其君也哉！,詩經,終南
佚名,春秋,采苓采苓，首陽之巔。人之為言，苟亦無信。舍旃舍旃，苟亦無然。人之為言，胡得焉？,詩經,采苓
佚名,春秋,小戎俴收，五楘梁輈。游環脅驅，陰靷鋈續。文茵暢轂，駕我騏馵。言念君子，溫其如玉。在其板屋，亂我心曲。,詩經,小戎
佚名,春秋,子之湯兮，宛丘之上兮。洵有情兮，而無望兮。,詩經,宛丘
佚名,春秋,交交黃鳥，止於棘。誰從穆公？子車奄息。維此奄息，百夫之特。臨其穴，惴惴其栗。彼蒼者天，殲我良人！如可贖兮，人百其身！,詩經,黃鳥
佚名,春秋,鴥彼晨風，郁彼北林。未見君子，憂心欽欽。如何如何，忘我實多！,詩經,晨風
佚名,春秋,豈曰無衣？與子同袍。王于興師，修我戈矛。與子同仇！,詩經,秦風·無衣
佚名,春秋,我送舅氏，曰至渭陽。何以贈之？路車乘黃。,詩經,渭陽
佚名,春秋,於我乎，夏屋渠渠，今也每食無餘。于嗟乎，不承權輿！,詩經,權輿
佚名,春秋,東門之枌，宛丘之栩。子仲之子，婆娑其下。,詩經,東門之枌
佚名,春秋,衡門之下，可以棲遲。泌之洋洋，可以樂饑。豈其食魚，必河之魴？豈其取妻，必齊之薑？豈其食魚，必河之鯉？豈其取妻，必宋之子？,詩經,衡門
佚名,春秋,東門之楊，其葉牂牂。昏以為期，明星煌煌。,詩經,東門之楊
佚名,春秋,墓門有棘，斧以斯之。夫也不良，國人知之。知而不已，誰昔然矣。,詩經,墓門
佚名,春秋,月出皎兮。佼人僚兮。舒窈糾兮。勞心悄兮。月出皓兮。佼人懰兮。舒憂受兮。勞心慅兮。月出照兮。佼人燎兮。舒夭紹兮。勞心慘兮。,詩經,月出
佚名,春秋,東門之池，可以漚麻。彼美淑姬，可與晤歌。,詩經,東門之池
佚名,春秋,庶見素冠兮？棘人欒欒兮，勞心慱慱兮。,詩經,素冠
佚名,春秋,胡為乎株林？從夏南！匪適株林，從夏南！,詩經,株林
佚名,春秋,羔裘逍遙，狐裘以朝。豈不爾思？勞心忉忉。,詩經,檜風·羔裘
佚名,春秋,隰有萇楚，猗儺其枝，夭之沃沃，樂子之無知。,詩經,隰有萇楚
佚名,春秋,彼澤之陂，有蒲與荷。有美一人，傷如之何？寤寐無為，涕泗滂沱。,詩經,澤陂
佚名,春秋,彼候人兮，何戈與祋。彼其之子，三百赤芾。,詩經,候人
佚名,春秋,匪風發兮，匪車偈兮。顧瞻周道，中心怛兮。,詩經,匪風
佚名,春秋,冽彼下泉，浸彼苞稂。愾我寤歎，念彼周京。,詩經,下泉
佚名,春秋,鳲鳩在桑，其子七兮。淑人君子，其儀一兮。其儀一兮，心如結兮。,詩經,鳲鳩
佚名,春秋,蜉蝣之羽，衣裳楚楚。心之憂矣，於我歸處。,詩經,蜉蝣
佚名,春秋,我徂東山，慆慆不歸。我來自東，零雨其濛。我東曰歸，我心西悲。制彼裳衣，勿士行枚。蜎々者蠋，烝在桑野。敦彼獨宿，亦在車下。,詩經,東山
佚名,春秋,七月流火，九月授衣。一之日觱發，二之日栗烈。無衣無褐，何以卒歲。三之日於耜，四之日舉趾。同我婦子，饁彼南畝，田畯至喜。,詩經,七月
佚名,春秋,伐柯如何？匪斧不克。取妻如何？匪媒不得。,詩經,伐柯
佚名,春秋,既破我斧，又缺我斨。周公東征，四國是皇。哀我人斯，亦孔之將。,詩經,破斧
佚名,春秋,九罭之魚，鱒魴。我覯之子，袞衣繡裳。,詩經,九罭
佚名,春秋,鴟鴞鴟鴞，既取我子，無毀我室。恩斯勤斯，鬻子之閔斯。,詩經,鴟鴞
佚名,春秋,狼跋其胡，載疐其尾。公孫碩膚，赤舄幾幾。,詩經,狼跋
佚名,春秋,呦呦鹿鳴，食野之蘋。我有嘉賓，鼓瑟吹笙。吹笙鼓簧，承筐是將。人之好我，示我周行。,詩經,小雅·鹿鳴
佚名,春秋,四牡騑騑，周道倭遲。豈不懷歸？王事靡盬，我心傷悲。,詩經,四牡
佚名,春秋,常棣之華，鄂不韡韡。凡今之人，莫如兄弟。,詩經,常棣
佚名,春秋,皇皇者華，于彼原隰。駪駪征夫，每懷靡及。,詩經,皇皇者華
佚名,春秋,天保定爾，亦孔之固。俾爾單厚，何福不除？俾爾多益，以莫不庶。,詩經,天保
佚名,春秋,伐木丁丁，鳥鳴嚶嚶。出自幽谷，遷于喬木。嚶其鳴矣，求其友聲。,詩經,伐木
佚名,春秋,采薇采薇，薇亦作止。曰歸曰歸，歲亦莫止。靡室靡家，獫狁之故。不遑啟居，獫狁之故。,詩經,采薇
佚名,春秋,我出我車，於彼牧矣。自天子所，謂我來矣。召彼僕夫，謂之載矣。王事多難，維其棘矣。,詩經,出車
佚名,春秋,有杕之杜，有睆其實。王事靡盬，繼嗣我日。日月陽止，女心傷止，征夫遑止。,詩經,小雅·杕杜
佚名,春秋,魚麗於罶，鱨鯊。君子有酒，旨且多。,詩經,魚麗
佚名,春秋,防有鵲巢，邛有旨苕。誰侜予美？心焉忉忉。,詩經,防有鵲巢
佚名,春秋,南有嘉魚，烝然罩罩。君子有酒，嘉賓式燕以樂。,詩經,南有嘉魚
佚名,春秋,南山有台，北山有萊。樂只君子，邦家之基。樂只君子，萬壽無期。,詩經,南山有台
佚名,春秋,蓼彼蕭斯，零露湑兮。既見君子，我心寫兮。燕笑語兮，是以有譽處兮。,詩經,蓼蕭
佚名,春秋,湛湛露斯，匪陽不晞。厭厭夜飲，不醉無歸。,詩經,湛露
佚名,春秋,彤弓弨兮，受言藏之。我有嘉賓，中心貺之。鐘鼓既設，一朝饗之。,詩經,彤弓
佚名,春秋,菁菁者莪，在彼中阿。既見君子，樂且有儀。,詩經,菁菁者莪
佚名,春秋,吉日維戊，既伯既禱。田車既好，四牡孔阜。升彼大阜，從其群醜。,詩經,吉日
佚名,春秋,六月棲棲，戎車既飭。四牡騤騤，載是常服。玁狁孔熾，我是用急。王于出征，以匡王國。,詩經,六月
佚名,春秋,薄言采芑，于彼新田，呈此菑畝。方叔涖止，其車三千。師幹之試，方叔率止。乘其四騏，四騏翼翼。路車有奭，簟茀魚服，鉤膺鞗革。,詩經,采芑
佚名,春秋,鴻雁於飛，肅肅其羽。之子于征，劬勞於野。爰及矜人，哀此鰥寡。,詩經,鴻雁
佚名,春秋,夜如何其？夜未央，庭燎之光。君子至止，鸞聲將將。,詩經,庭燎
佚名,春秋,沔彼流水，朝宗於海。鴥彼飛隼，載飛載止。嗟我兄弟，邦人諸友。莫肯念亂，誰無父母？,詩經,沔水
佚名,春秋,鶴鳴於九皋，聲聞於野。魚潛在淵，或在於渚。樂彼之園，爰有樹檀，其下維蘀。它山之石，可以為錯。鶴鳴於九皋，聲聞於天。魚在於渚，或潛在淵。樂彼之園，爰有樹檀，其下維榖。它山之石，可以攻玉。,詩經,鶴鳴
佚名,春秋,我車既攻，我馬既同。四牡龐龐，駕言徂東。,詩經,車攻
佚名,春秋,皎皎白駒，食我場苗。縶之維之，以永今朝。所謂伊人，於焉逍遙？,詩經,白駒
佚名,春秋,正月繁霜，我心憂傷。民之訛言，亦孔之將。念我獨兮，憂心京京。哀我小心，癙憂以癢。,詩經,正月
佚名,春秋,秩秩斯干，幽幽南山。如竹苞矣，如松茂矣。兄及弟矣，式相好矣，無相猶矣。,詩經,斯干
佚名,春秋,黃鳥黃鳥，無集於穀，無啄我粟。此邦之人，不我肯穀。言旋言歸，複我邦族。,詩經,小雅·黃鳥
佚名,春秋,節彼南山，維石岩岩。赫赫師尹，民具爾瞻。憂心如惔，不敢戲談。國既卒斬，何用不監！,詩經,節南山
佚名,春秋,祈父，予王之爪牙。胡轉予於恤，靡所止居？,詩經,祈父
佚名,春秋,我行其野，蔽芾其樗。婚姻之故，言就爾居。爾不我畜，複我邦家。,詩經,我行其野
佚名,春秋,誰謂爾無羊？三百維群。誰謂爾無牛？九十其犉。爾羊來思，其角濈濈。爾牛來思，其耳濕濕。,詩經,無羊
佚名,春秋,十月之交，朔月辛卯。日有食之，亦孔之醜。彼月而微，此日而微；今此下民，亦孔之哀。,詩經,十月之交
佚名,春秋,浩浩昊天，不駿其德。降喪饑饉，斬伐四國。旻天疾威，弗慮弗圖。舍彼有罪，既伏其辜。若此無罪，淪胥以鋪。,詩經,雨無正
佚名,春秋,旻天疾威，敷於下土。謀猶回遹，何日斯沮？謀臧不從，不臧覆用。我視謀猶，亦孔之邛。,詩經,小旻
佚名,春秋,宛彼鳴鳩，翰飛戾天。我心憂傷，念昔先人。明發不寐，有懷二人。,詩經,小宛
佚名,春秋,弁彼鴬斯，歸飛提提。民莫不穀，我獨於罹。何辜於天？我罪伊何？心之憂矣，雲如之何？,詩經,小弁
佚名,春秋,悠悠昊天，曰父母且。無罪無辜，亂如此幠。昊天已威，予慎無罪。昊天大幠，予慎無辜。,詩經,巧言
佚名,春秋,彼何人斯？其心孔艱。胡逝我梁，不入我門？伊誰雲從？維暴之雲。,詩經,何人斯
佚名,春秋,習習穀風，維風及雨。將恐將懼，維予與女。將安將樂，女轉棄予。,詩經,小雅·穀風
佚名,春秋,蓼蓼者莪，匪莪伊蒿。哀哀父母，生我劬勞。,詩經,蓼莪
佚名,春秋,萋兮斐兮，成是貝錦。彼譖人者，亦已大甚！,詩經,巷伯
佚名,春秋,有饛簋飧，有捄棘匕。周道如砥，其直如矢。君子所履，小人所視。眷言顧之，潸焉出涕。,詩經,大東
佚名,春秋,四月維夏，六月徂署。先祖匪人，胡寧忍予？,詩經,四月
佚名,春秋,陟彼北山，言采其杞。偕偕士子，朝夕從事。王事靡盬，憂我父母。,詩經,北山
佚名,春秋,無將大車，祇自塵兮。無思百憂，祇自疧兮。,詩經,無將大車
佚名,春秋,倬彼甫田，歲取十千。我取其陳，食我農人。自古有年。今適南畝，或耘或耔。黍稷薿薿，攸介攸止，烝我髦士。,詩經,小雅·甫田
佚名,春秋,明明上天，照臨下土。我征徂西，至於艽野。二月初吉，載離寒暑。,詩經,小明
佚名,春秋,鼓鐘將將，淮水湯湯，憂心且傷。淑人君子，懷允不忘。,詩經,鼓鐘
佚名,春秋,楚楚者茨，言抽其棘。自昔何為，我藝黍稷。我黍與與，我稷翼翼。,詩經,楚茨
佚名,春秋,信彼南山，維禹甸之。畇畇原隰，曾孫田之。我疆我理，南東其畝。,詩經,信南山
佚名,春秋,大田多稼，既種既戒，既備乃事。以我覃耜，俶載南畝。播厥百穀，既庭且碩，曾孫是若。,詩經,大田
佚名,春秋,瞻彼洛矣，維水泱泱。君子至止，福祿如茨。韎韐有奭，以作六師。,詩經,瞻彼洛矣
佚名,春秋,交交桑扈，有鶯其羽。君子樂胥，受天之祜。,詩經,桑扈
佚名,春秋,裳裳者華，其葉湑兮。我覯之子，我心寫兮。我心寫兮，是以有譽處兮。,詩經,裳裳者華
佚名,春秋,鴛鴦于飛，畢之羅之。君子萬年，福祿宜之。,詩經,鴛鴦
佚名,春秋,間關車之舝兮，思孌季女逝兮。匪饑匪渴，德音來括。雖無好友？式燕且喜。,詩經,車舝
佚名,春秋,采菽采菽，筐之莒之。君子來朝，何錫予之？雖無予之？路車乘馬。又何予之？玄袞及黼。,詩經,采菽
佚名,春秋,營營青蠅，止于樊。豈弟君子，無信讒言。,詩經,青蠅
佚名,春秋,賓之初筵，左右秩秩。籩豆有楚，殽核維旅。酒既和旨，飲酒孔偕。鐘鼓既設，舉酬逸逸。大侯既抗，弓矢斯張。射夫既同，獻爾發功。發彼有的，以祈爾爵。,詩經,賓之初筵
佚名,春秋,魚在在藻，有頒其首。王在在鎬，豈樂飲酒。,詩經,魚藻
佚名,春秋,有頍者弁，實維伊何？爾酒既旨，爾肴既嘉。豈伊異人？兄弟匪他。,詩經,頍弁
佚名,春秋,騂騂角弓，翩其反矣。兄弟婚姻，無胥遠矣。,詩經,角弓
佚名,春秋,有菀者柳，不尚息焉。上帝甚蹈，無自暱焉。俾予靖之，後予極焉。,詩經,菀柳
佚名,春秋,彼都人士，狐裘黃黃。其容不改，出言有章。行歸於周，萬民所望。,詩經,都人士
佚名,春秋,終朝采綠，不盈一匊。予發曲局，薄言歸沐。,詩經,采綠
佚名,春秋,隰桑有阿，其葉有難。既見君子，其樂如何。,詩經,隰桑
佚名,春秋,白華菅兮，白茅束兮。之子之遠，俾我獨兮。,詩經,白華
佚名,春秋,綿蠻黃鳥，止于丘阿。道之雲遠，我勞如何。飲之食之，教之誨之。命彼後車，謂之載之。,詩經,綿蠻
佚名,春秋,芃芃黍苗，陰雨膏之。悠悠南行，召伯勞之。,詩經,黍苗
佚名,春秋,幡幡瓠葉，采之亨之。君子有酒，酌言嘗之。,詩經,瓠葉
佚名,春秋,漸漸之石，維其高矣。山川悠遠，維其勞矣。武人東征，不遑朝矣。,詩經,漸漸之石
佚名,春秋,苕之華，芸其黃矣。心之憂矣，維其傷矣！,詩經,苕之華
佚名,春秋,何草不黃？何日不行？何人不將？經營四方。,詩經,何草不黃
佚名,春秋,綿綿瓜瓞。民之初生，自土沮漆。古公亶父，陶複陶冗，未有家室。,詩經,綿
佚名,春秋,文王在上，于昭於天。周雖舊邦，其命維新。有周不顯，帝命不時。文王陟降，在帝左右。,詩經,文王
佚名,春秋,明明在下，赫赫在上。天難忱斯，不易維王。天位殷適，使不挾四方。,詩經,大明
佚名,春秋,芃芃棫樸，薪之槱之。濟濟辟王，左右趣之。,詩經,棫樸
佚名,春秋,思齊大任，文王之母，思媚周薑，京室之婦。大姒嗣徽音，則百斯男。,詩經,思齊
佚名,春秋,瞻彼旱麓，榛楛濟濟。豈弟君子，干祿豈弟。,詩經,旱麓
佚名,春秋,經始靈台，經之營之。庶民攻之，不日成之。經始勿亟，庶民子來。,詩經,靈台
佚名,春秋,敦彼行葦，牛羊勿踐履。方苞方體，維葉泥泥。,詩經,行葦
佚名,春秋,文王有聲，遹駿有聲。遹求厥寧，遹觀厥成。文王烝哉！,詩經,文王有聲
佚名,春秋,厥初生民，時維薑嫄。生民如何？克禋克祀，以弗無子。履帝武敏歆，攸介攸止，載震載夙。載生載育，時維後稷。,詩經,生民
佚名,春秋,既醉以酒，既飽以德。君子萬年，介爾景福。,詩經,既醉
佚名,春秋,鳧鷖在涇，公屍來燕來寧。爾酒既清，爾肴既馨。公屍燕飲，福祿來成。,詩經,鳧鷖
佚名,春秋,下武維周，世有哲王。三後在天，王配於京。,詩經,下武
佚名,春秋,皇矣上帝，臨下有赫。監觀四方，求民之莫。維此二國，其政不獲。維彼四國，爰究爰度。上帝耆之，憎其式廓。乃眷西顧，此維與宅。,詩經,皇矣
佚名,春秋,假樂君子，顯顯令德，宜民宜人。受祿於天，保右命之，自天申之。,詩經,假樂
佚名,春秋,有卷者阿，飄風自南。豈弟君子，來游來歌，以矢其音。,詩經,卷阿
佚名,春秋,民亦勞止，汔可小康。惠此中國，以綏四方。無縱詭隨，以謹無良。式遏寇虐，憯不畏明。柔遠能邇，以定我王。,詩經,民勞
佚名,春秋,篤公劉，匪居匪康。乃埸乃疆，乃積乃倉；乃裹餱糧，于橐於囊。思輯用光，弓矢斯張；干戈戚揚，爰方啟行。,詩經,公劉
佚名,春秋,泂酌彼行潦，挹彼注茲，可以餴饎。豈弟君子，民之父母。,詩經,泂酌
佚名,春秋,蕩蕩上帝，下民之辟。疾威上帝，其命多辟。天生烝民，其命匪諶。靡不有初，鮮克有終。,詩經,蕩
佚名,春秋,上帝板板，下民卒癉。出話不然，為猶不遠。靡聖管管。不實於亶。猶之未遠，是用大諫。,詩經,板
佚名,春秋,抑抑威儀，維德之隅。人亦有言：靡哲不愚，庶人之愚，亦職維疾。哲人之愚，亦維斯戾。,詩經,抑
佚名,春秋,崧高維嶽，駿極於天。維嶽降神，生甫及申。維申及甫，維周之翰。四國於蕃。四方于宣。,詩經,崧高
佚名,春秋,江漢浮浮，武夫滔滔。匪安匪遊，淮夷來求。既出我車，既設我旟。匪安匪舒，淮夷來鋪。,詩經,江漢
佚名,春秋,菀彼桑柔，其下侯旬，捋采其劉，瘼此下民。不殄心憂，倉兄填兮。倬彼昊天，寧不我矜？,詩經,桑柔
佚名,春秋,天生烝民，有物有則。民之秉彝，好是懿德。天監有周，昭假於下。保茲天子，生仲山甫。,詩經,烝民
佚名,春秋,奕奕梁山，維禹甸之，有倬其道。,詩經,韓奕
佚名,春秋,倬彼雲漢，昭回於天。王曰：於乎！何辜今之人？天降喪亂，饑饉薦臻。靡神不舉，靡愛斯牲。圭壁既卒，甯莫我聽？,詩經,雲漢
佚名,春秋,赫赫明明。王命卿士，南仲大祖，大師皇父。整我六師，以修我戎。既敬既戒，惠此南國。,詩經,常武
佚名,春秋,瞻卬昊天，則不我惠。孔填不寧，降此大厲。邦靡有定，士民其瘵。蟊賊蟊疾，靡有夷屆。罪罟不收，靡有夷瘳。,詩經,瞻卬
佚名,春秋,旻天疾威，天篤降喪。瘨我饑饉，民卒流亡。我居圉卒荒。,詩經,召旻
佚名,春秋,烈文辟公，錫茲祉福。惠我無疆，子孫保之。無封靡於爾邦，維王其崇之。,詩經,烈文
佚名,春秋,天作高山，大王荒之。彼作矣，文王康之。彼徂矣，岐有夷之行。子孫保之。,詩經,天作
佚名,春秋,昊天有成命，二後受之。成王不敢康，夙夜基命宥密。於緝熙！單厥心，肆其靖之。,詩經,昊天有成命
佚名,春秋,時邁其邦，昊天其子之，實右序有周。薄言震之，莫不震疊。懷柔百神，及河喬岳，允王維後。,詩經,時邁
佚名,春秋,我將我享，維羊維牛，維天其右之。儀式刑文王之典，日靖四方。伊嘏文王，既右饗之。我其夙夜，畏天之威，于時保之。,詩經,我將
佚名,春秋,執競武王，無競維烈。不顯成康，上帝是皇。自彼成康，奄有四方，斤斤其明。,詩經,執競
佚名,春秋,思文後稷，克配彼天。立我烝民，莫菲爾極。貽我來牟，帝命率育，無此疆爾界。陳常于時夏。,詩經,思文
佚名,春秋,嗟嗟臣工，敬爾在公。王厘爾成，來諮來茹。嗟嗟保介，維莫之春，亦又何求？如何新佘？于皇來牟，將受厥明。明昭上帝，迄用康年。命我眾人：庤乃錢鎛，奄觀銍艾。,詩經,臣工
佚名,春秋,噫嘻成王，既昭假爾。率時農夫，播厥百穀。駿發爾私，終三十裡。亦服爾耕，十千維耦。,詩經,噫嘻
佚名,春秋,振鷺于飛，於彼西雍。我客戾止，亦有斯容。在彼無惡，在此無斁。庶幾夙夜，以永終譽。,詩經,振鷺
佚名,春秋,豐年多黍多稌，亦有高廩，萬億及秭。為酒為醴，烝畀祖妣。以洽百禮，降福孔皆。,詩經,豐年
佚名,春秋,有瞽有瞽，在周之庭。設業設虡，崇牙樹羽。應田縣鼓，鞉磬柷圉。既備乃奏，簫管備舉。喤々厥聲，肅雍和鳴，先祖是聽。我客戾止，永觀厥成。,詩經,有瞽
佚名,春秋,有來雝雝，至止肅肅。相維辟公，天子穆穆。於薦廣牡，相予肆祀。假哉皇考！綏予孝子。,詩經,雝
佚名,春秋,有客有客，亦白其馬。有萋有且，敦琢其旅。有客宿宿，有客信信。,詩經,有客
佚名,春秋,于皇武王！無競維烈。允文文王，克開厥後。嗣武受之，勝殷遏劉，耆定爾功。,詩經,武
佚名,春秋,閔予小子，遭家不造，嬛嬛在疚。于乎皇考，永世克孝。念茲皇祖，陟降庭止。維予小子，夙夜敬止。于乎皇王，繼序思不忘。,詩經,閔予小子
佚名,春秋,訪予落止，率時昭考。於乎悠哉，朕未有艾。將予就之，繼猶判渙。維予小子，未堪家多難。紹庭上下，陟降厥家。休矣皇考，以保明其身。,詩經,訪落
佚名,春秋,敬之敬之，天維顯思，命不易哉。無曰高高在上，陟降厥士，日監在茲。維予小子，不聰敬止。日就月將，學有緝熙于光明。佛時仔肩，示我顯德行。,詩經,敬之
佚名,春秋,猗與漆沮，潛有多魚。有鱣有鮪，鰷鱨鰋鯉。以享以祀，以介景福。,詩經,潛
佚名,春秋,載見辟王，曰求厥章。龍旂陽陽，和鈴央央。鞗革有鶬，休有烈光。率見昭考，以孝以享。以介眉壽，永言保之，思皇多祜。烈文辟公，綏以多福，俾緝熙於純嘏。,詩經,載見
佚名,春秋,予其懲，而毖後患。莫予荓蜂，自求辛螫。肇允彼桃蟲，拚飛維鳥。未堪家多難，予又集於蓼。,詩經,小毖
佚名,春秋,駉駉牡馬，在坰之野。薄言駉者，有驈有皇，有驪有黃，以車彭彭。思無疆思，馬斯臧。,詩經,駉
佚名,春秋,猗與那與！置我鞉鼓。奏鼓簡簡，衎我烈祖。湯孫奏假，綏我思成。鞉鼓淵淵，嘒嘒管聲。既和且平，依我磬聲。于赫湯孫！穆穆厥聲。庸鼓有斁，萬舞有奕。我有嘉客，亦不夷懌。自古在昔，先民有作。溫恭朝夕，執事有恪，顧予烝嘗，湯孫之將。,詩經,那
佚名,春秋,有駜有駜，駜彼乘黃。夙夜在公，在公明明。振振鷺，鷺於下。鼓咽咽，醉言舞。于胥樂兮！,詩經,有駜
佚名,春秋,思樂泮水，薄采其芹。魯侯戾止，言觀其旂。其旂茷茷，鸞聲噦噦。無小無大，從公於邁。,詩經,泮水
佚名,春秋,閟宮有侐，實實枚枚。赫赫薑嫄，其德不回。上帝是依，無災無害。彌月不遲，是生後稷。降之百福。黍稷重穋，稙稚菽麥。奄有下國，俾民稼穡。有稷有黍，有稻有秬。奄有下土，纘禹之緒。後稷之孫，實維大王。居岐之陽，實始剪商。至於文武，纘大王之緒，致天之屆，於牧之野。無貳無虞，上帝臨女。敦商之旅，克鹹厥功。王曰叔父，建爾元子，俾侯于魯。大啟爾宇，為周室輔。,詩經,閟宮
佚名,春秋,天命玄鳥，降而生商，宅殷土芒芒。古帝命武湯，正域彼四方。,詩經,玄鳥
佚名,春秋,浚哲維商，長髮其祥。洪水芒芒，禹敷下土方。外大國是疆，幅隕既長。有娀方將，帝立子生商。,詩經,長髮
佚名,春秋,撻彼殷武，奮伐荊楚。深入其阻，裒荊之旅。有截其所，湯孫之緒。,詩經,殷武
佚名,春秋,嗟嗟烈祖！有秩斯祜。申錫無疆，及爾斯所。既載清酤，賚我思成。亦有和羹，既戒既平。鬷假無言，時靡有爭。綏我眉壽，黃耇無疆。約軧錯衡，八鸞鶬鶬。以假以享，我受命溥將。,詩經,烈祖
屈原,先秦,屈原既放，三年不得複見。竭知盡忠而蔽障於讒。心煩慮亂，不知所從。乃往見太卜鄭詹尹曰：“餘有所疑，願因先生決之。”詹尹乃端策拂龜，曰：“君將何以教之？”屈原曰：“吾寧悃悃款款，樸以忠乎，將送往勞來，斯無窮乎？“甯誅鋤草茅以力耕乎，將游大人以成名乎？甯正言不諱以危身乎，將從俗富貴以偷生乎？甯超然高舉以保真乎，將哫訾栗斯，喔咿儒兒，以事婦人乎？甯廉潔正直以自清乎，將突梯滑稽，如脂如韋，以潔楹乎？“寧昂昂若千里之駒乎，將泛泛若水中之鳧，與波上下，偷以全吾軀乎？寧與騏驥亢軛乎，將隨駑馬之跡乎？甯與黃鵠比翼乎，將與雞鶩爭食乎？“此孰吉孰凶？何去何從？“世溷濁而不清：蟬翼為重，千鈞為輕；黃鐘毀棄，瓦釜雷鳴；讒人高張，賢士無名。籲嗟默默兮，誰知吾之廉貞！”詹尹乃釋策而謝曰：“夫尺有所短，寸有所長；物有所不足，智有所不明；數有所不逮，神有所不通。用君之心，行君之意。龜策誠不能知此事。”,楚辭,卜居
屈原,先秦,悲時俗之迫阨兮，願輕舉而遠遊。質菲薄而無因兮，焉讬乘而上浮？遭沈濁而污穢兮，獨鬱結其誰語！夜耿耿而不寐兮，魂營營而至曙。惟天地之無窮兮，哀人生之長勤。往者餘弗及兮，來者吾不聞。步徙倚而遙思兮，怊惝怳而乖懷。意荒忽而流蕩兮，心愁悽而增悲。神倏忽而不反兮，形枯槁而獨留。內惟省以操端兮，求正氣之所由。漠虛靜以恬愉兮，澹無為而自得。聞赤松之清塵兮，願承風乎遺則。貴真人之休德兮，美往世之登仙；與化去而不見兮，名聲著而日延。奇傅說之讬辰星兮，羨韓眾之得一。形穆穆以浸遠兮，離人群而遁逸。因氣變而遂曾舉兮，忽神奔而鬼怪。時仿佛以遙見兮，精晈晈以往來。超氛埃而淑郵兮，終不反其故都。免眾患而不懼兮，世莫知其所如。恐天時之代序兮，耀靈曄而西征。微霜降而下淪兮，悼芳草之先蘦。聊仿佯而逍遙兮，永歷年而無成。誰可與玩斯遺芳兮？長向風而舒情。高陽邈以遠兮，餘將焉所程？重曰：春秋忽其不淹兮，奚久留此故居。軒轅不可攀援兮，吾將從王喬而娛戲。餐六氣而飲沆瀣兮，漱正陽而含朝霞。保神明之清澄兮，精氣入而麤穢除。順凱風以從遊兮，至南巢而壹息。見王子而宿之兮，審壹氣之和德。曰“道可受兮，不可傳；其小無內兮，其大無垠。毋滑而魂兮，彼將自然；壹氣孔神兮，於中夜存。虛以待之存，無為之先；庶類以成兮，此德之門。”聞至貴而遂徂兮，忽乎吾將行。仍羽人於丹丘，留不死之舊鄉。朝濯發于湯穀兮，夕晞餘身兮九陽。吸飛泉之微液兮，懷琬琰之華英。玉色頩以脕顏兮，精醇粹而始壯。質銷鑠以汋約兮，神要眇以淫放。嘉南州之炎德兮，麗桂樹之冬榮；山蕭條而無獸兮，野寂漠其無人。載營魄而登霞兮，掩浮雲而上征。命天閽其開關兮，排閶闔而望予。召豐隆使先導兮，問太微之所居。集重陽入帝宮兮，造旬始而觀清都。朝發軔於太儀兮，夕始臨乎於微閭。屯余車之萬乘兮，紛容與而並馳。駕八龍之婉婉兮，載雲旗之逶蛇。建雄虹之采旄兮，五色雜而炫耀。服偃蹇以低昂兮，驂連蜷以驕驁。騎膠葛以雜亂兮，斑漫衍而方行。撰餘轡而正策兮，吾將過乎句芒。曆太皓以右轉兮，前飛廉以啟路。陽杲杲其未光兮，淩天地以徑度。風伯為余先驅兮，氛埃辟而清涼。鳳凰翼其承旂兮，遇蓐收乎西皇。攬慧星以為旍兮，舉斗柄以為麾。叛陸離其上下兮，遊驚霧之流波。時曖曃其曭莽兮，召玄武而奔屬。後文昌使掌行兮，選署眾神以並轂。路漫漫其修遠兮，徐弭節而高厲。左雨師使徑侍兮，右雷公以為衛。欲度世以忘歸兮，意姿睢以抯撟。內欣欣而自美兮，聊媮娛以淫樂。涉青雲以汎濫遊兮，忽臨睨夫舊鄉。僕夫懷餘心悲兮，邊馬顧而不行。思舊故以想像兮，長太息而掩涕。汜容與而遐舉兮，聊抑志而自弭。指炎神而直馳兮，吾將往乎南疑。覽方外之荒忽兮，沛罔瀁而自浮。祝融戒而蹕禦兮，騰告鸞鳥迎宓妃。張咸池奏承雲兮，二女禦九韶歌。使湘靈鼓瑟兮，令海若舞馮夷。玄螭蟲象並出進兮，形蟉虯而逶蛇。雌蜺便娟以增撓兮，鸞鳥軒翥而翔飛。音樂博衍無終極兮，焉乃逝以徘徊。舒並節以馳騖兮，逴絕垠乎寒門。軼迅風於清源兮，從顓頊乎增冰。曆玄冥以邪徑兮，乘間維以反顧。召黔贏而見之兮，為余先乎平路。經營四方兮，周流六漠。上至列缺兮，降望大壑。下崢嶸而無地兮，上寥廓而無天。視倏忽而無見兮，聽惝恍而無聞。超無為以至清兮，與泰初而為鄰。,楚辭,遠遊
屈原,先秦,曰：遂古之初，誰傳道之？上下未形，何由考之？冥昭瞢暗，誰能極之？馮翼惟象，何以識之？明明暗暗，惟時何為？陰陽三合，何本何化？圜則九重，孰營度之？惟茲何功，孰初作之？斡維焉系，天極焉加？八柱何當，東南何虧？九天之際，安放安屬？隅隈多有，誰知其數？天何所遝？十二焉分？日月安屬？列星安陳？出自湯谷，次於蒙汜。自明及晦，所行幾裡？夜光何德，死則又育？厥利維何，而顧菟在腹？女岐無合，夫焉取九子？伯強何處？惠氣安在？何闔而晦？何開而明？角宿未旦，曜靈安藏？不任汩鴻，師何以尚之？僉曰“何憂，何不課而行之？”鴟龜曳銜，鯀何聽焉？順欲成功，帝何刑焉？永遏在羽山，夫何三年不施？伯禹愎鯀，夫何以變化？纂就前緒，遂成考功。何續初繼業，而厥謀不同？洪泉極深，何以窴之？地方九則，何以墳之？河海應龍？何盡何曆？鯀何所營？禹何所成？康回馮怒，墬何故以東南傾？九州安錯？川谷何洿？東流不溢，孰知其故？東西南北，其修孰多？南北順橢，其衍幾何？昆侖懸圃，其尻安在？增城九重，其高幾裡？四方之門，其誰從焉？西北辟啟，何氣通焉？日安不到？燭龍何照？羲和之未揚，若華何光？何所冬暖？何所夏寒？焉有石林？何獸能言？焉有虯龍，負熊以遊？雄虺九首，鯈忽焉在？何所不死？長人何守？靡蓱九衢，枲華安居？靈蛇吞象，厥大何如？黑水玄趾，三危安在？延年不死，壽何所止？鯪魚何所？鬿堆焉處？羿焉彃日？烏焉解羽？禹之力獻功，降省下土四方。焉得彼嵞山女，而通之於台桑？閔妃匹合，厥身是繼。胡維嗜不同味，而快鼂飽？啟代益作後，卒然離蠥。何啟惟憂，而能拘是達？皆歸射鞫，而無害厥躬。何後益作革，而禹播降？啟棘賓商，《九辨》《九歌》。何勤子屠母，而死分竟地？帝降夷羿，革孽夏民。胡射夫河伯，而妻彼雒嬪？馮珧利決，封豨是射。何獻蒸肉之膏，而後帝不若？浞娶純狐，眩妻爰謀。何羿之射革，而交吞揆之？阻窮西征，岩何越焉？化而為黃熊，巫何活焉？鹹播秬黍，莆雚是營。何由並投，而鯀疾修盈？白蜺嬰茀，胡為此堂？安得夫良藥，不能固臧？天式從橫，陽離爰死。大鳥何鳴，夫焉喪厥體？蓱號起雨，何以興之？撰體協脅，鹿何膺之？鼇戴山抃，何以安之？釋舟陵行，何之遷之？惟澆在戶，何求于嫂？何少康逐犬，而顛隕厥首？女歧縫裳，而館同爰止。何顛易厥首，而親以逢殆？湯謀易旅，何以厚之？覆舟斟尋，何道取之？桀伐蒙山，何所得焉？妺嬉何肆，湯何殛焉？舜閔在家，父何以鰥？堯不姚告，二女何親？厥萌在初，何所億焉？璜台十成，誰所極焉？登立為帝，孰道尚之？女媧有體，孰制匠之？舜服厥弟，終然為害。何肆犬豕，而厥身不危敗？吳獲迄古，南嶽是止。孰期去斯，得兩男子？緣鵠飾玉，後帝是饗。何承謀夏桀，終以滅喪？帝乃降觀，下逢伊摯。何條放致罰，而黎服大說？簡狄在台，嚳何宜？玄鳥致貽，女何喜？該秉季德，厥父是臧。胡終弊于有扈，牧夫牛羊？幹協時舞，何以懷之？平脅曼膚，何以肥之？有扈牧豎，雲何而逢？擊床先出，其命何從？恒秉季德，焉得夫朴牛？何往營班祿，不但還來？昏微循跡，有狄不寧。何繁鳥萃棘，負子肆情？眩弟並淫，危害厥兄。何變化以作詐，而後嗣逢長？成湯東巡，有莘爰極。何乞彼小臣，而吉妃是得？水濱之木，得彼小子。夫何惡之，媵有莘之婦？湯出重泉，夫何辠尤？不勝心伐帝，夫誰使挑之？會朝爭盟，何踐吾期？蒼鳥群飛，孰使萃之？列擊紂躬，叔旦不嘉。何親揆發足，周之命以諮嗟？授殷天下，其位安施？反成乃亡，其罪伊何？爭遣伐器，何以行之？並驅擊翼，何以將之？昭後成游，南土爰底。厥利惟何，逢彼白雉？穆王巧梅，夫何為周流？環理天下，夫何索求？妖夫曳炫，何號於市？周幽誰誅？焉得夫褒姒？天命反側，何罰何佑？齊桓九會，卒然身殺。彼王紂之躬，孰使亂惑？何惡輔弼，讒諂是服？比干何逆，而抑沈之？雷開阿順，而賜封之？何聖人之一德，卒其異方？梅伯受醢，箕子詳狂？稷維元子，帝何竺之？投之於冰上，鳥何燠之？何馮弓挾矢，殊能將之？既驚帝切激，何逢長之？伯昌號衰，秉鞭作牧。何令徹彼岐社，命有殷國？遷藏就岐，何能依？殷有惑婦，何所譏？受賜茲醢，西伯上告。何親就上帝罰，殷之命以不救？師望在肆，昌何識？鼓刀揚聲，後何喜？武發殺殷，何所悒？載屍集戰，何所急？伯林雉經，維其何故？何感天抑墬，夫誰畏懼？皇天集命，惟何戒之？受禮天下，又使至代之？初湯臣摯，後茲承輔。何卒官湯，尊食宗緒？勳闔夢生，少離散亡。何壯武曆，能流厥嚴？彭鏗斟雉，帝何饗？受壽永多，夫何久長？中央共牧，後何怒？蜂蛾微命，力何固？驚女采薇，鹿何佑？北至回水，萃何喜？兄有噬犬，弟何欲？易之以百兩，卒無祿？薄暮雷電，歸何憂？厥嚴不奉，帝何求？伏匿穴處，爰何雲？荊勳作師，夫何長？悟過改更，我又何言？吳光爭國，久餘是勝。何環穿自閭社丘陵，爰出子文？吾告堵敖以不長。何試上自予，忠名彌彰？,楚辭,天問
,先秦,屈原既放，游于江潭，行吟澤畔，顏色憔悴，形容枯槁。漁父見而問之曰：“子非三閭大夫與？何故至於斯？”屈原曰：“舉世皆濁我獨清，眾人皆醉我獨醒，是以見放。”漁父曰：“聖人不凝滯于物，而能與世推移。世人皆濁，何不淈其泥而揚其波？眾人皆醉，何不餔其糟而歠其醨？何故深思高舉，自令放為？”屈原曰：“吾聞之，新沐者必彈冠，新浴者必振衣；安能以身之察察，受物之汶汶者乎？甯赴湘流，葬于江魚之腹中。安能以皓皓之白，而蒙世俗之塵埃乎?”漁父莞爾⑾而笑，鼓枻而去，乃歌曰：“滄浪之水清兮，可以濯吾纓；滄浪之水濁兮，可以濯吾足。”遂去，不復與言。,楚辭,漁父
屈原,先秦,東皇太一吉日兮辰良，穆將愉兮上皇；撫長劍兮玉珥，璆鏘鳴兮琳琅；瑤席兮玉瑱，盍將把兮瓊芳；蕙肴蒸兮蘭藉，奠桂酒兮椒漿；揚枹兮拊鼓，疏緩節兮安歌；陳竽瑟兮浩倡；靈偃蹇兮姣服，芳菲菲兮滿堂；五音紛兮繁會，君欣欣兮樂康。雲中君浴蘭湯兮沐芳，華采衣兮若英；靈連蜷兮既留，爛昭昭兮未央；謇將憺兮壽宮，與日月兮齊光；龍駕兮帝服，聊翱游兮周章；靈皇皇兮既降，猋遠舉兮雲中；覽冀洲兮有餘，橫四海兮焉窮；思夫君兮太息，極勞心兮忡忡；湘君君不行兮夷猶，蹇誰留兮中洲；美要眇兮宜修，沛吾乘兮桂舟；令沅湘兮無波，使江水兮安流；望夫君兮未來，吹參差兮誰思；駕飛龍兮北征，邅吾道兮洞庭；薜荔柏兮蕙綢，蓀橈兮蘭旌；望涔陽兮極浦，橫大江兮揚靈；揚靈兮未極，女嬋媛兮為餘太息；橫流涕兮潺湲，隱思君兮陫側；桂棹兮蘭枻，斵冰兮積雪；采薜荔兮水中，搴芙蓉兮木末；心不同兮媒勞，恩不甚兮輕絕；石瀨兮淺淺，飛龍兮翩翩；交不忠兮怨長，期不信兮告餘以不閑；朝騁騖兮江皋，夕弭節兮北渚；鳥次兮屋上，水周兮堂下；捐余玦兮江中，遺餘佩兮醴浦；采芳洲兮杜若，將以遺兮下女；時不可兮再得，聊逍遙兮容與。湘夫人帝子降兮北渚，目眇眇兮愁予；嫋嫋兮秋風，洞庭波兮木葉下；登白薠兮騁望，與佳期兮夕張；鳥何萃兮蘋中，罾何為兮木上？(蘋通：蘋)沅有茝兮醴有蘭，思公子兮未敢言；荒忽兮遠望，觀流水兮潺湲；麋何食兮庭中，蛟何為兮水裔；朝馳余馬兮江皋，夕濟兮西澨；聞佳人兮召餘，將騰駕兮偕逝；築室兮水中，葺之兮荷蓋；蓀壁兮紫壇，播芳椒兮成堂；桂棟兮蘭橑，辛夷楣兮藥房；罔薜荔兮為帷，擗蕙櫋兮既張；白玉兮為鎮，疏石蘭兮為芳；芷葺兮荷屋，繚之兮杜衡；合百草兮實庭，建芳馨兮廡門；九嶷繽兮並迎，靈之來兮如雲；捐余袂兮江中，遺餘褋兮醴浦；搴汀洲兮杜若，將以遺兮遠者；時不可兮驟得，聊逍遙兮容與！大司命廣開兮天門，紛吾乘兮玄雲；令飄風兮先驅，使涷雨兮灑塵；君回翔兮以下，逾空桑兮從女；紛總總兮九州，何壽夭兮在予；高飛兮安翔，乘清氣兮禦陰陽；吾與君兮齊速，導帝之兮九坑；靈衣兮被被，玉佩兮陸離；一陰兮一陽，眾莫知兮餘所為；折疏麻兮瑤華，將以遺兮離居；老冉冉兮既極，不寖近兮愈疏；乘龍兮轔轔，高馳兮沖天；結桂枝兮延佇，羌愈思兮愁人；愁人兮奈何，願若今兮無虧；固人命兮有當，孰離合兮何為？少司命秋蘭兮麋蕪，羅生兮堂下；綠葉兮素華，芳菲菲兮襲予；夫人兮自有美子，蓀何以兮愁苦；秋蘭兮青青，綠葉兮紫莖；滿堂兮美人，忽獨與余兮目成；入不言兮出不辭，乘回風兮載雲旗；悲莫悲兮生別離，樂莫樂兮新相知；荷衣兮蕙帶，儵而來兮忽而逝；夕宿兮帝郊，君誰須兮雲之際；與女沐兮咸池，曦女發兮陽之阿；望美人兮未來，臨風怳兮浩歌；孔蓋兮翠旌，登九天兮撫彗星；竦長劍兮擁幼艾，蓀獨宜兮為民正。東君暾將出兮東方，照吾檻兮扶桑；撫余馬兮安驅，夜皎皎兮既明；駕龍輈兮乘雷，載雲旗兮委蛇；長太息兮將上，心低徊兮顧懷；羌聲色兮娛人，觀者儋兮忘歸；縆瑟兮交鼓，蕭鐘兮瑤簴；鳴篪兮吹竽，思靈保兮賢姱；翾飛兮翠曾，展詩兮會舞；應律兮合節，靈之來兮敝日；青雲衣兮白霓裳，舉長矢兮射天狼；操餘弧兮反淪降，援北斗兮酌桂漿；撰余轡兮高馳翔，杳冥冥兮以東行。河伯與女游兮九河，沖風起兮水揚波；乘水車兮荷蓋，駕兩龍兮驂螭；登昆侖兮四望，心飛揚兮浩蕩；日將暮兮悵忘歸，惟極浦兮寤懷；魚鱗屋兮龍堂，紫貝闕兮珠宮；靈何惟兮水中；乘白黿兮逐文魚，與女遊兮河之渚；流澌紛兮將來下；子交手兮東行，送美人兮南浦；波滔滔兮來迎，魚鱗鱗兮媵予。山鬼若有人兮山之阿，被薜荔兮帶女蘿；既含睇兮又宜笑，子慕予兮善窈窕；乘赤豹兮從文狸，辛夷車兮結桂旗；被石蘭兮帶杜衡，折芬馨兮遺所思；餘處幽篁兮終不見天，路險難兮獨後來；表獨立兮山之上，雲容容兮而在下；杳冥冥兮羌晝晦，東風飄兮神靈雨；留靈修兮憺忘歸，歲既晏兮孰華予；采三秀兮於山間，石磊磊兮葛蔓蔓；怨公子兮悵忘歸，君思我兮不得閒；山中人兮芳杜若，飲石泉兮蔭松柏；君思我兮然疑作；雷填填兮雨冥冥，猿啾啾兮狖夜鳴；風颯颯兮木蕭蕭，思公子兮徒離憂。國殤操吳戈兮被犀甲，車錯轂兮短兵接；旌蔽日兮敵若雲，矢交墜兮士爭先；淩余陣兮躐余行，左驂殪兮右刃傷；霾兩輪兮縶四馬，援玉枹兮擊鳴鼓；天時懟兮威靈怒，嚴殺盡兮棄原野；出不入兮往不反，平原忽兮路超遠；帶長劍兮挾秦弓，首身離兮心不懲；誠既勇兮又以武，終剛強兮不可淩；身既死兮神以靈，魂魄毅兮為鬼雄。禮魂成禮兮會鼓，傳芭兮代舞；姱女倡兮容與；春蘭兮秋菊，長無絕兮終古。,楚辭,九歌
宋玉,先秦,悲哉，秋之為氣也！蕭瑟兮草木搖落而變衰。憭栗兮若在遠行，登山臨水兮送將歸。泬漻兮天高而氣清，寂寥兮收潦而水清。憯悽增欷兮，薄寒之中人，愴怳懭悢兮，去故而就新。坎廩兮貧士失職而志不平，廓落兮羈旅而無友生，惆悵兮而私自憐！燕翩翩其辭歸兮，蟬寂漠而無聲。雁廱廱而南遊兮，鶤雞啁哳而悲鳴。獨申旦而不寐兮，哀蟋蟀之宵征。時亹亹而過中兮，蹇淹留而無成。悲憂窮戚兮獨處廓，有美一人兮心不繹。去鄉離家兮來遠客，超逍遙兮今焉薄！專思君兮不可化，君不知兮可奈何！蓄怨兮積思，心煩憺兮忘食事。原一見兮道餘意，君之心兮與餘異。車既駕兮朅而歸，不得見兮心傷悲。倚結軨兮長太息，涕潺湲兮下霑軾。忼慨絕兮不得，中瞀亂兮迷惑。私自憐兮何極？心怦怦兮諒直。皇天平分四時兮，竊獨悲此凜秋。白露既下百草兮，奄離披此梧楸。去白日之昭昭兮，襲長夜之悠悠。離芳藹之方壯兮，餘萎約而悲愁。秋既先戒以白露兮，冬又申之以嚴霜。收恢台之孟夏兮，然欿傺而沉藏。葉菸邑而無色兮，枝煩挐而交橫。顏淫溢而將罷兮，柯仿佛而萎黃。萷櫹椮之可哀兮，形銷鑠而瘀傷。惟其紛糅而將落兮，恨其失時而無當。攬騑轡而下節兮，聊逍遙以相佯。歲忽忽而遒盡兮，恐余壽之弗將。悼餘生之不時兮，逢此世之俇攘。澹容與而獨倚兮，蟋蟀鳴此西堂。心怵惕而震盪兮，何所憂之多方。卬明月而太息兮，步列星而極明。竊悲夫蕙華之曾敷兮，紛旖旎乎都房。何曾華之無實兮，從風雨而飛颺！以為君獨服此蕙兮，羌無以異於眾芳。閔奇思之不通兮，將去君而高翔。心閔憐之慘悽兮，願一見而有明。重無怨而生離兮，中結軫而增傷。豈不郁陶而思君兮？君之門以九重！猛犬狺狺而迎吠兮，關梁閉而不通。皇天淫溢而秋霖兮，後土何時而得漧？塊獨守此無澤兮，仰浮雲而永歎！何時俗之工巧兮？背繩墨而改錯！郤騏驥而不乘兮，策駑駘而取路。當世豈無騏驥兮，誠莫之能善禦。見執轡者非其人兮，故駶跳而遠去。鳧雁皆唼夫梁藻兮，鳳愈飄翔而高舉。圜鑿而方枘兮，吾固知其鉏鋙而難入。眾鳥皆有所登棲兮，鳳獨遑遑而無所集。原銜枚而無言兮，嘗被君之渥洽。太公九十乃顯榮兮，誠未遇其匹合。謂騏驥兮安歸？謂鳳皇兮安棲？變古易俗兮世衰，今之相者兮舉肥。騏驥伏匿而不見兮，鳳皇高飛而不下。鳥獸猶知懷德兮，何雲賢士之不處？驥不驟進而求服兮，鳳亦不貪餧而妄食。君棄遠而不察兮，雖原忠其焉得？欲寂漠而絕端兮，竊不敢忘初之厚德。獨悲愁其傷人兮，馮鬱鬱其何極？霜露慘悽而交下兮，心尚幸其弗濟。霰雪雰糅其增加兮，乃知遭命之將至。原徼幸而有待兮，泊莽莽與野草同死。原自往而徑游兮，路壅絕而不通。欲循道而平驅兮，又未知其所從。然中路而迷惑兮，自壓桉而學誦。性愚陋以褊淺兮，信未達乎從容。竊美申包胥之氣盛兮，恐時世之不固。何時俗之工巧兮？滅規矩而改鑿！獨耿介而不隨兮，原慕先聖之遺教。處濁世而顯榮兮，非餘心之所樂。與其無義而有名兮，寧窮處而守高。食不媮而為飽兮，衣不苟而為溫。竊慕詩人之遺風兮，原讬志乎素餐。蹇充倔而無端兮，泊莽莽而無垠。無衣裘以禦冬兮，恐溘死不得見乎陽春。靚杪秋之遙夜兮，心繚悷而有哀。春秋逴逴而日高兮，然惆悵而自悲。四時遞來而卒歲兮，陰陽不可與儷偕。白日晼晚其將入兮，明月銷鑠而減毀。歲忽忽而遒盡兮，老冉冉而愈弛。心搖悅而日幸兮，然怊悵而無冀。中憯惻之悽愴兮，長太息而增欷。年洋洋以日往兮，老嵺廓而無處。事亹亹而覬進兮，蹇淹留而躊躇。何氾濫之浮雲兮？猋壅蔽此明月。忠昭昭而原見兮，然霠曀而莫達。原皓日之顯行兮，雲濛濛而蔽之。竊不自聊而原忠兮，或黕點而汙之。堯舜之抗行兮，瞭冥冥而薄天。何險巇之嫉妒兮？被以不慈之偽名。彼日月之照明兮，尚黯黮而有瑕。何況一國之事兮，亦多端而膠加。被荷裯之晏晏兮，然潢洋而不可帶。既驕美而伐武兮，負左右之耿介。憎慍惀之修美兮，好夫人之慷慨。眾踥蹀而日進兮，美超遠而逾邁。農夫輟耕而容與兮，恐田野之蕪穢。事緜緜而多私兮，竊悼後之危敗。世雷同而炫曜兮，何毀譽之昧昧！今修飾而窺鏡兮，後尚可以竄藏。願寄言夫流星兮，羌倏忽而難當。卒壅蔽此浮雲，下暗漠而無光。堯舜皆有所舉任兮，故高枕而自適。諒無怨於天下兮，心焉取此怵惕？乘騏驥之瀏瀏兮，馭安用夫強策？諒城郭之不足恃兮，雖重介之何益？邅翼翼而無終兮，忳惛惛而愁約。生天地之若過兮，功不成而無嶜。原沉滯而不見兮，尚欲布名乎天下。然潢洋而不遇兮，直怐愗而自苦。莽洋洋而無極兮，忽翱翔之焉薄？國有驥而不知乘兮，焉皇皇而更索？甯戚謳于車下兮，桓公聞而知之。無伯樂之相善兮，今誰使乎譽之？罔流涕以聊慮兮，惟著意而得之。紛純純之願忠兮，妒被離而鄣之。原賜不肖之軀而別離兮，放遊志乎雲中。乘精氣之摶摶兮，騖諸神之湛湛。驂白霓之習習兮，曆群靈之豐豐。左硃雀之茇茇兮，右蒼龍之躣躣。屬雷師之闐闐兮，通飛廉之衙衙。前輕輬之鏘鏘兮，後輜乘之從從。載雲旗之委蛇兮，扈屯騎之容容。計專專之不可化兮，原遂推而為臧。賴皇天之厚德兮，還及君之無恙！,楚辭,九辯
屈原,先秦,帝高陽之苗裔兮，朕皇考曰伯庸。攝提貞于孟陬兮，惟庚寅吾以降。皇覽揆余初度兮，肇錫餘以嘉名：名餘曰正則兮，字餘曰靈均。紛吾既有此內美兮，又重之以修能。扈江離與辟芷兮，紉秋蘭以為佩。汨餘若將不及兮，恐年歲之不吾與。朝搴阰之木蘭兮，夕攬洲之宿莽。日月忽其不淹兮，春與秋其代序。惟草木之零落兮，恐美人之遲暮。(惟通：唯)不撫壯而棄穢兮，何不改乎此度?乘騏驥以馳騁兮，來吾道夫先路！昔三後之純粹兮，固眾芳之所在。雜申椒與菌桂兮，豈惟紉夫蕙茝！彼堯、舜之耿介兮，既遵道而得路。何桀紂之猖披兮，夫惟捷徑以窘步。惟夫党人之偷樂兮，路幽昧以險隘。豈餘身之殫殃兮，恐皇輿之敗績！忽奔走以先後兮，及前王之踵武。荃不查餘之中情兮，反信讒而齌怒。餘固知謇謇之為患兮，忍而不能舍也。指九天以為正兮，夫惟靈修之故也。曰黃昏以為期兮，羌中道而改路！初既與余成言兮，後悔遁而有他。餘既不難夫離別兮，傷靈修之數化。余既滋蘭之九畹兮，又樹蕙之百畝。畦留夷與揭車兮，雜杜衡與芳芷。冀枝葉之峻茂兮，願俟時乎吾將刈。雖萎絕其亦何傷兮，哀眾芳之蕪穢。眾皆競進以貪婪兮，憑不厭乎求索。羌內恕己以量人兮，各興心而嫉妒。忽馳騖以追逐兮，非餘心之所急。老冉冉其將至兮，恐修名之不立。朝飲木蘭之墜露兮，夕餐秋菊之落英。苟餘情其信姱以練要兮，長顑頷亦何傷。掔木根以結茞兮，貫薜荔之落蕊。矯菌桂以紉蕙兮，索胡繩之纚纚。謇吾法夫前修兮，非世俗之所服。雖不周於今之人兮，願依彭鹹之遺則。長太息以掩涕兮，哀民生之多艱。余雖好修姱以鞿羈兮，謇朝誶而夕替。既替餘以蕙纕兮，又申之以攬茝。亦餘心之所善兮，雖九死其猶未悔。怨靈修之浩蕩兮，終不察夫民心。眾女嫉餘之蛾眉兮，謠諑謂餘以善淫。固時俗之工巧兮，偭規矩而改錯。背繩墨以追曲兮，競周容以為度。忳郁邑餘侘傺兮，吾獨窮困乎此時也。寧溘死以流亡兮，餘不忍為此態也。鷙鳥之不群兮，自前世而固然。何方圜之能周兮，夫孰異道而相安？屈心而抑志兮，忍尤而攘詬。伏清白以死直兮，固前聖之所厚。悔相道之不察兮，延佇乎吾將反。回朕車以複路兮，及行迷之未遠。步余馬于蘭皋兮，馳椒丘且焉止息。進不入以離尤兮，退將複修吾初服。制芰荷以為衣兮，集芙蓉以為裳。不吾知其亦已兮，苟餘情其信芳。高餘冠之岌岌兮，長余佩之陸離。芳與澤其雜糅兮，唯昭質其猶未虧。忽反顧以遊目兮，將往觀乎四荒。佩繽紛其繁飾兮，芳菲菲其彌章。民生各有所樂兮，余獨好修以為常。雖體解吾猶未變兮，豈餘心之可懲。女嬃之嬋媛兮，申申其詈予，曰：「鯀婞直以亡身兮，終然夭乎羽之野。汝何博謇而好修兮，紛獨有此姱節？薋菉葹以盈室兮，判獨離而不服。」眾不可戶說兮，孰雲察餘之中情？世並舉而好朋兮，夫何煢獨而不予聽？依前聖以節中兮，喟憑心而曆茲。濟沅、湘以南征兮，就重華而敶詞：啟《九辯》與《九歌》兮，夏康娛以自縱。不顧難以圖後兮，五子用失乎家衖。羿淫遊以佚畋兮，又好射夫封狐。固亂流其鮮終兮，浞又貪夫厥家。澆身被服強圉兮，縱欲而不忍。日康娛而自忘兮，厥首用夫顛隕。夏桀之常違兮，乃遂焉而逢殃。後辛之菹醢兮，殷宗用而不長。湯、禹儼而祗敬兮，周論道而莫差。舉賢才而授能兮，循繩墨而不頗。皇天無私阿兮，覽民德焉錯輔。夫維聖哲以茂行兮，苟得用此下土。瞻前而顧後兮，相觀民之計極。夫孰非義而可用兮？孰非善而可服？阽余身而危死兮，覽余初其猶未悔。不量鑿而正枘兮，固前修以菹醢。曾歔欷余鬱邑兮，哀朕時之不當。攬茹蕙以掩涕兮，沾餘襟之浪浪。跪敷衽以陳辭兮，耿吾既得此中正。駟玉虯以桀鷖兮，溘埃風餘上征。朝發軔於蒼梧兮，夕餘至乎縣圃。欲少留此靈瑣兮，日忽忽其將暮。吾令羲和弭節兮，望崦嵫而勿迫。路漫漫其修遠兮，吾將上下而求索。飲余馬于咸池兮，總餘轡乎扶桑。折若木以拂日兮，聊逍遙以相羊。前望舒使先驅兮，後飛廉使奔屬。鸞皇為餘先戒兮，雷師告餘以未具。吾令鳳鳥飛騰兮，繼之以日夜。飄風屯其相離兮，帥雲霓而來禦。紛總總其離合兮，斑陸離其上下。吾令帝閽開關兮，倚閶闔而望予。時曖曖其將罷兮，結幽蘭而延佇。世溷濁而不分兮，好蔽美而嫉妒。朝吾將濟於白水兮，登閬風而絏馬。忽反顧以流涕兮，哀高丘之無女。溘吾游此春宮兮，折瓊枝以繼佩。及榮華之未落兮，相下女之可詒。吾令豐隆乘雲兮，求宓妃之所在。解佩纕以結言兮，吾令謇修以為理。紛總總其離合兮，忽緯繣其難遷。夕歸次於窮石兮，朝濯發乎洧盤。保厥美以驕傲兮，日康娛以淫遊。雖信美而無禮兮，來違棄而改求。覽相觀於四極兮，周流乎天餘乃下。望瑤台之偃蹇兮，見有娀之佚女。吾令鴆為媒兮，鴆告餘以不好。雄鳩之鳴逝兮，餘猶惡其佻巧。心猶豫而狐疑兮，欲自適而不可。鳳皇既受詒兮，恐高辛之先我。欲遠集而無所止兮，聊浮游以逍遙。及少康之未家兮，留有虞之二姚。理弱而媒拙兮，恐導言之不固。世溷濁而嫉賢兮，好蔽美而稱惡。閨中既以邃遠兮，哲王又不寤。懷朕情而不發兮，餘焉能忍而與此終古？索瓊茅以筳篿兮，命靈氛為餘占之。曰：「兩美其必合兮，孰信修而慕之？思九州之博大兮，豈惟是其有女？」曰：「勉遠逝而無狐疑兮，孰求美而釋女？何所獨無芳草兮，爾何懷乎故宇？」世幽昧以昡曜兮，孰雲察餘之善惡？民好惡其不同兮，惟此黨人其獨異！戶服艾以盈要兮，謂幽蘭其不可佩。覽察草木其猶未得兮，豈珵美之能當？蘇糞壤以充禕兮，謂申椒其不芳。欲從靈氛之吉占兮，心猶豫而狐疑。巫鹹將夕降兮，懷椒糈而要之。百神翳其備降兮，九疑繽其並迎。皇剡剡其揚靈兮，告余以吉故。曰：「勉升降以上下兮，求矩矱之所同。湯、禹儼而求合兮，摯、咎繇而能調。苟中情其好修兮，又何必用夫行媒？說操築于傅岩兮，武丁用而不疑。呂望之鼓刀兮，遭周文而得舉。甯戚之謳歌兮，齊桓聞以該輔。及年歲之未晏兮，時亦猶其未央。恐鵜鴃之先鳴兮，使夫百草為之不芳。」何瓊佩之偃蹇兮，眾薆然而蔽之。惟此黨人之不諒兮，恐嫉妒而折之。時繽紛其變易兮，又何可以淹留？蘭芷變而不芳兮，荃蕙化而為茅。何昔日之芳草兮，今直為此蕭艾也？豈其有他故兮，莫好修之害也！余以蘭為可恃兮，羌無實而容長。委厥美以從俗兮，苟得列乎眾芳。椒專佞以慢慆兮，樧又欲充夫佩幃。既干進而務入兮，又何芳之能祗？固時俗之流從兮，又孰能無變化？覽椒蘭其若茲兮，又況揭車與江離？惟茲佩之可貴兮，委厥美而曆茲。芳菲菲而難虧兮，芬至今猶未沬。和調度以自娛兮，聊浮游而求女。及余飾之方壯兮，周流觀乎上下。靈氛既告余以吉占兮，曆吉日乎吾將行。折瓊枝以為羞兮，精瓊爢以為粻。為餘駕飛龍兮，雜瑤象以為車。何離心之可同兮？吾將遠逝以自疏。邅吾道夫昆侖兮，路修遠以周流。揚雲霓之晻藹兮，鳴玉鸞之啾啾。朝發軔于天津兮，夕餘至乎西極。鳳皇翼其承旗兮，高翱翔之翼翼。忽吾行此流沙兮，遵赤水而容與。麾蛟龍使梁津兮，詔西皇使涉予。路修遠以多艱兮，騰眾車使徑待。路不周以左轉兮，指西海以為期。屯余車其千乘兮，齊玉軑而並馳。駕八龍之婉婉兮，載雲旗之委蛇。抑志而弭節兮，神高馳之邈邈。奏《九歌》而舞《韶》兮，聊假日以偷樂。陟升皇之赫戲兮，忽臨睨夫舊鄉。僕夫悲余馬懷兮，蜷局顧而不行。亂曰：已矣哉！國無人莫我知兮，又何懷乎故都！既莫足與為美政兮，吾將從彭咸之所居！,楚辭,離騷
屈原,先秦,惜誦惜誦以致湣兮，發憤以抒情。所作忠而言之兮，指蒼天以為正。令五帝使折中兮，戒六神與向服。俾山川以備禦兮，命咎繇使聽直。竭忠誠而事君兮，反離群而贅肬。忘儇媚以背眾兮，待明君其知之。言與行其可跡兮，情與貌其不變。故相臣莫若君兮，所以證之不遠。吾誼先君而後身兮，羌眾人之所仇也。專惟君而無他兮，又眾兆之所讎也。壹心而不豫兮，羌無可保也。疾親君而無他兮，有招禍之道也。思君其莫我忠兮，忽忘身之賤貧。事君而不貳兮，迷不知寵之門。患何罪以遇罰兮，亦非餘之所志也。行不群以巔越兮，又眾兆之所咍也。紛逢尤以離謗兮，謇不可釋也。情沉抑而不達兮，又蔽而莫之白也。心郁邑餘侘傺兮，又莫察餘之中情。固煩言不可結而詒兮，願陳志而無路。退靜默而莫餘知兮，進號呼又莫吾聞。申侘傺之煩惑兮，中悶瞀之忳忳。昔餘夢登天兮，魂中道而無杭。吾使厲神占之兮，曰有志極而無旁。終危獨以離異兮，曰君可思而不可恃。故眾口其鑠金兮，初若是而逢殆。懲於羹者而吹齏兮，何不變此志也？欲釋階而登天兮，猶有曩之態也。眾駭遽以離心兮，又何以為此伴也？同極而異路兮，又何以為此援也？晉申生之孝子兮，父信讒而不好。行婞直而不豫兮，鯀功用而不就。吾聞作忠以造怨兮，忽謂之過言。九折臂而成醫兮，吾至今而知其信然。矰弋機而在上兮，罻羅張而在下。設張辟以娛君兮，願側身而無所。欲儃徊以幹傺兮，恐重患而離尤。欲高飛而遠集兮，君罔謂汝何之？欲橫奔而失路兮，蓋志堅而不忍。背膺牉以交痛兮，心鬱結而紆軫。擣木蘭以矯蕙兮，糳申椒以為糧。播江離與滋菊兮，願春日以為糗芳。恐情質之不信兮，故重著以自明。矯茲媚以私處兮，願曾思而遠身。涉江餘幼好此奇服兮，年既老而不衰。帶長鋏之陸離兮，冠切雲之崔嵬，被明月兮佩寶璐。世混濁而莫餘知兮，吾方高馳而不顧。駕青虯兮驂白螭，吾與重華遊兮瑤之圃。登昆侖兮食玉英，與天地兮同壽，與日月兮同光。哀南夷之莫吾知兮，旦余濟乎江湘。乘鄂渚而反顧兮，欸秋冬之緒風。步余馬兮山皋，邸余車兮方林。乘舲船餘上沅兮，齊吳榜以擊汰。船容與而不進兮，淹回水而疑滯。朝發枉渚兮，夕宿辰陽。苟餘心其端直兮，雖僻遠之何傷。入漵浦餘儃徊兮，迷不知吾所如。深林杳以冥冥兮，猿狖之所居。山峻高以蔽日兮，下幽晦以多雨。霰雪紛其無垠兮，雲霏霏而承宇。哀吾生之無樂兮，幽獨處乎山中。吾不能變心而從俗兮，固將愁苦而終窮。接輿髡首兮，桑扈臝行。忠不必用兮，賢不必以。伍子逢殃兮，比干菹醢。與前世而皆然兮，吾又何怨乎今之人！余將董道而不豫兮，固將重昏而終身！亂曰：鸞鳥鳳皇，日以遠兮。燕雀烏鵲，巢堂壇兮。露申辛夷，死林薄兮。腥臊並禦，芳不得薄兮。陰陽易位，時不當兮。懷信佗傺，忽乎吾將行兮！哀郢皇天之不純命兮，何百姓之震愆？民離散而相失兮，方仲春而東遷。去故鄉而就遠兮，遵江夏以流亡。出國門而軫懷兮，甲之鼂吾以行。發郢都而去閭兮，怊荒忽其焉極？楫齊揚以容與兮，哀見君而不再得。望長楸而太息兮，涕淫淫其若霰。過夏首而西浮兮，顧龍門而不見。心嬋媛而傷懷兮，眇不知其所蹠。順風波以從流兮，焉洋洋而為客。淩陽侯之汜濫兮，忽翱翔之焉薄。心絓結而不解兮，思蹇產而不釋。將運舟而下浮兮，上洞庭而下江。去終古之所居兮，今逍遙而來東。羌靈魂之欲歸兮，何須臾而忘反。背夏浦而西思兮，哀故都之日遠。登大墳以遠望兮，聊以舒吾憂心。哀州土之平樂兮，悲江介之遺風。當陵陽之焉至兮，淼南渡之焉如？曾不知夏之為丘兮，孰兩東門之可蕪？心不怡之長久兮，憂與愁其相接。惟郢路之遼遠兮，江與夏之不可涉。忽若不信兮，至今九年而不復。慘鬱鬱而不通兮，蹇侘傺而含慼。外承歡之汋約兮，諶荏弱而難持。忠湛湛而願進兮，妒被離而鄣之。堯舜之抗行兮，瞭杳杳而薄天。眾讒人之嫉妒兮，被以不慈之偽名。憎慍惀之修美兮，好夫人之慷慨。眾踥蹀而日進兮，美超遠而逾邁。亂曰：曼餘目以流觀兮，冀一反之何時？鳥飛反故鄉兮，狐死必首丘。信非吾罪而棄逐兮，何日夜而忘之？抽思心鬱鬱之憂思兮，獨永歎乎增傷。思蹇產之不釋兮，曼遭夜之方長。悲秋風之動容兮，何回極之浮浮。數惟蓀之多怒兮，傷餘心之憂憂。願搖起而橫奔兮，覽民尤以自鎮。結微情以陳詞兮，矯以遺夫美人。昔君與我誠言兮，曰黃昏以為期。羌中道而回畔兮，反既有此他志。憍吾以其美好兮，覽余以其修姱。與餘言而不信兮，蓋為餘而造怒。願承閒而自察兮，心震悼而不敢。悲夷猶而冀進兮，心怛傷之憺憺。茲曆情以陳辭兮，蓀詳聾而不聞。固切人之不媚兮，眾果以我為患。初吾所陳之耿著兮，豈至今其庸亡？何獨樂斯之謇謇兮？願蓀美之可光。望三王以為像兮，指彭鹹以為儀。夫何極而不至兮，故遠聞而難虧。善不由外來兮，名不可以虛作。孰無施而有報兮，孰不實而有獲？少歌曰：與美人抽思兮，並日夜而無正。憍吾以其美好兮，敖朕辭而不聽。倡曰：有鳥自南兮，來集漢北。好姱佳麗兮，牉獨處此異域。惸煢獨而不群兮，又無良媒在其側。道卓遠而日忘兮，願自申而不得。望北山而流涕兮，臨流水而太息。望孟夏之短夜兮，何晦明之若歲？惟郢路之遼遠兮，魂一夕而九逝。曾不知路之曲直兮，南指月與列星。願徑逝而未得兮，魂識路之營營。何靈魂之信直兮，人之心不與吾心同！理弱而媒不通兮，尚不知余之從容。亂曰：長瀨湍流，溯江潭兮。狂顧南行，聊以娛心兮。軫石崴嵬，蹇吾願兮。超回志度，行隱進兮。低徊夷猶，宿北姑兮。煩冤瞀容，實沛徂兮。愁歎苦神，靈遙思兮。路遠處幽，又無行媒兮。道思作頌，聊以自救兮。憂心不遂，斯言誰告兮。懷沙滔滔孟夏兮，草木莽莽。傷懷永哀兮，汩徂南土。眴兮杳杳，孔靜幽默。鬱結紆軫兮，離慜而長鞠。撫情效志兮，冤屈而自抑。刓方以為圜兮，常度未替。易初本迪兮，君子所鄙。章畫志墨兮，前圖未改。內厚質正兮，大人所盛。巧倕不斲兮，孰察其撥正。玄文處幽兮，矇瞍謂之不章；離婁微睇兮，瞽以為無明。變白以為黑兮，倒上以為下。鳳皇在笯兮，雞鶩翔舞。同糅玉石兮，一概而相量。夫惟黨人之鄙固兮，羌不知余之所臧。任重載盛兮，陷滯而不濟。懷瑾握瑜兮，窮不知所示。邑犬之群吠兮，吠所怪也。非俊疑傑兮，固庸態也。文質疏內兮，眾不知餘之異采。材朴委積兮，莫知餘之所有。重仁襲義兮，謹厚以為豐。重華不可遌兮，孰知余之從容！古固有不並兮，豈知其何故也？湯禹久遠兮，邈而不可慕也？懲違改忿兮，抑心而自強。離慜而不遷兮，願志之有像。進路北次兮，日昧昧其將暮。舒憂娛哀兮，限之以大故。亂曰：浩浩沅湘，分流汩兮。修路幽蔽，道遠忽兮。懷質抱情，獨無匹兮。伯樂既沒，驥焉程兮。民生稟命，各有所錯兮。定心廣志，余何所畏懼兮？曾傷爰哀，永歎喟兮。世渾濁莫吾知，人心不可謂兮。知死不可讓，願勿愛兮。明告君子，吾將以為類兮。思美人思美人兮，攬涕而竚眙。媒絕路阻兮，言不可結而詒。蹇蹇之煩冤兮，陷滯而不發。申旦以舒中情兮，志沉菀而莫達。願寄言於浮雲兮，遇豐隆而不將。因歸鳥而致辭兮，羌迅高而難當。高辛之靈盛兮，遭玄鳥而致詒。欲變節以從俗兮，媿易初而屈志。獨歷年而離湣兮，羌憑心猶未化。甯隱閔而壽考兮，何變易之可為！知前轍之不遂兮，未改此度。車既覆而馬顛兮，蹇獨懷此異路。勒騏驥而更駕兮，造父為我操之，遷逡次而勿驅兮，聊假日以須是時。指嶓塚之西隈兮，與纁黃以為期。開春發歲兮，白日出之悠悠。吾將蕩志而愉樂兮，遵江夏以娛憂。攬大薄之芳茝兮，搴長洲之宿莽。惜吾不及古人兮，吾誰與玩此芳草？解萹薄與雜菜兮，備以為交佩。佩繽紛以繚轉兮，遂萎絕而離異。吾且儃徊以娛憂兮，觀南人之變態。竊快在中心兮，揚厥憑而不竢。芳與澤其雜糅兮，羌芳華自中出。紛鬱鬱其遠蒸兮，滿內而外揚。情與質信可保兮，羌居蔽而聞章。令薜荔以為理兮，憚舉趾而緣木。因芙蓉而為媒兮，憚褰裳而濡足。登高吾不說兮，入下吾不能。固朕形之不服兮，然容與而狐疑。廣遂前畫兮，未改此度也。命則處幽吾將罷兮，願及白日之未暮也。獨煢煢而南行兮，思彭鹹之故也。惜往日惜往日之曾信兮，受命詔以昭時。奉先功以照下兮，明法度之嫌疑。國富強而法立兮，屬貞臣而日竢。秘密事之載心兮，雖過失猶弗治。心純龐而不泄兮，遭讒人而嫉之。君含怒而待臣兮，不清澈其然否。蔽晦君之聰明兮，虛惑誤又以欺。弗參驗以考實兮，遠遷臣而弗思。信讒諛之渾濁兮，盛氣志而過之。何貞臣之無罪兮，被離謗而見尤。慚光景之誠信兮，身幽隱而備之。臨沅湘之玄淵兮，遂自忍而沉流。卒沒身而絕名兮，惜壅君之不昭。君無度而弗察兮，使芳草為藪幽。焉舒情而抽信兮，恬死亡而不聊。獨障壅而弊隱兮，使貞臣為無由。聞百里之為虜兮，伊尹烹於庖廚。呂望屠於朝歌兮，甯戚歌而飯牛。不逢湯武與桓繆兮，世孰雲而知之。吳信讒而弗味兮，子胥死而後憂。介子忠而立枯兮，文君寤而追求。封介山而為之禁兮，報大德之優遊。思久故之親身兮，因縞素而哭之。或忠信而死節兮，或訑謾而不疑。弗省察而按實兮，聽讒人之虛辭。芳與澤其雜糅兮，孰申旦而別之？何芳草之早殀兮，微霜降而下戒。諒聰不明而蔽壅兮，使讒諛而日得。自前世之嫉賢兮，謂蕙若其不可佩。妒佳冶之芬芳兮，嫫母姣而自好。雖有西施之美容兮，讒妒入以自代。願陳情以白行兮，得罪過之不意。情冤見之日明兮，如列宿之錯置。乘騏驥而馳騁兮，無轡銜而自載；乘泛泭以下流兮，無舟楫而自備。背法度而心治兮，辟與此其無異。寧溘死而流亡兮，恐禍殃之有再。不畢辭而赴淵兮，惜壅君之不識。橘頌後皇嘉樹，橘徠服兮。受命不遷，生南國兮。深固難徙，更壹志兮。綠葉素榮，紛其可喜兮。曾枝剡棘，圓果摶兮。青黃雜糅，文章爛兮。精色內白，類任道兮。紛緼宜修，姱而不醜兮。嗟爾幼志，有以異兮。獨立不遷，豈不可喜兮？深固難徙，廓其無求兮。蘇世獨立，橫而不流兮。閉心自慎，終不失過兮。秉德無私，參天地兮。願歲並謝，與長友兮。淑離不淫，梗其有理兮。年歲雖少，可師長兮。行比伯夷，置以為像兮。悲回風悲回風之搖蕙兮，心冤結而內傷。物有微而隕性兮，聲有隱而先倡。夫何彭鹹之造思兮，暨志介而不忘！萬變其情豈可蓋兮，孰虛偽之可長？鳥獸鳴以號群兮，草苴比而不芳。魚葺鱗以自別兮，蛟龍隱其文章。故荼薺不同畝兮，蘭茝幽而獨芳。惟佳人之永都兮，更統世以自貺。眇遠志之所及兮，憐浮雲之相羊。介眇志之所惑兮，竊賦詩之所明。惟佳人之獨懷兮，折若椒以自處。曾歔欷之嗟嗟兮，獨隱伏而思慮。涕泣交而淒淒兮，思不眠以至曙。終長夜之曼曼兮，掩此哀而不去。寤從容以周流兮，聊逍遙以自恃。傷太息之湣憐兮，氣於邑而不可止。糺思心以為纕兮，編愁苦以為膺。折若木以弊光兮，隨飄風之所仍。存彷佛而不見兮，心踴躍其若湯。撫珮衽以案志兮，超惘惘而遂行。歲曶曶其若頹兮，時亦冉冉而將至。薠蘅槁而節離兮，芳以歇而不比。憐思心之不可懲兮，證此言之不可聊。寧溘死而流亡兮，不忍此心之常愁。孤子吟而抆淚兮，放子出而不還。孰能思而不隱兮，照彭咸之所聞。登石巒以遠望兮，路眇眇之默默。入景響之無應兮，聞省想而不可得。愁鬱鬱之無快兮，居戚戚而不可解。心鞿羈而不開兮，氣繚轉而自締。穆眇眇之無垠兮，莽芒芒之無儀。聲有隱而相感兮，物有純而不可為。邈漫漫之不可量兮，縹綿綿之不可紆。愁悄悄之常悲兮，翩冥冥之不可娛。淩大波而流風兮，讬彭咸之所居。上高岩之峭岸兮，處雌蜺之標顛。據青冥而攄虹兮，遂儵忽而捫天。吸湛露之浮源兮，漱凝霜之雰雰。依風穴以自息兮，忽傾寤以嬋媛。馮昆侖以澂霧兮，隱渂山以清江。憚湧湍之礚礚兮，聽波聲之洶洶。紛容容之無經兮，罔芒芒之無紀。軋洋洋之無從兮，馳委移之焉止？漂翻翻其上下兮，翼遙遙其左右。氾潏潏其前後兮，伴張馳之信期。觀炎氣之相仍兮，窺煙液之所積。悲霜雪之俱下兮，聽潮水之相擊。借光景以往來兮，施黃棘之枉策。求介子之所存兮，見伯夷之放跡。心調度而弗去兮，刻著志之無適。曰吾怨往昔之所冀兮，悼來者之悐悐。浮江淮而入海兮，從子胥而自適。望大河之洲渚兮，悲申徒之抗跡。驟諫君而不聽兮，重任石之何益？心絓結而不解兮，思蹇產而不釋。,楚辭,九章
屈原,先秦,朕幼清以廉潔兮，身服義而未沫。主此盛德兮，牽於俗而蕪穢。上無所考此盛德兮，長離殃而愁苦。帝告巫陽曰：“有人在下，我欲輔之。魂魄離散，汝筮予之。”巫陽對曰：“掌夢！上帝其難從；若必筮予之，恐後之謝，不能複用。”巫陽焉乃下招曰：魂兮歸來！去君之恒幹，何為四方些？舍君之樂處，而離彼不祥些！魂兮歸來！東方不可以讬些。長人千仞，惟魂是索些。十日代出，流金鑠石些。彼皆習之，魂往必釋些。歸來兮！不可以讬些。魂兮歸來！南方不可以止些。雕題黑齒，得人肉以祀，以其骨為醢些。蝮蛇蓁蓁，封狐千里些。雄虺九首，往來倏忽，吞人以益其心些。歸來兮！不可久淫些。魂兮歸來！西方之害，流沙千里些。旋入雷淵，爢散而不可止些。幸而得脫，其外曠宇些。赤蟻若象，玄蜂若壺些。五穀不生，叢菅是食些。其土爛人，求水無所得些。彷徉無所倚，廣大無所極些。歸來兮！恐自遺賊些。魂兮歸來！北方不可以止些。增冰峨峨，飛雪千里些。歸來兮！不可以久些。魂兮歸來！君無上天些。虎豹九關，啄害下人些。一夫九首，拔木九千些。豺狼從目，往來侁侁些。懸人以嬉，投之深淵些。致命於帝，然後得瞑些。歸來！往恐危身些。魂兮歸來！君無下此幽都些。土伯九約，其角觺觺些。敦脄血拇，逐人伂駓駓些。參目虎首，其身若牛些。此皆甘人，歸來！恐自遺災些。魂兮歸來！入修門些。工祝招君，背行先些。秦篝齊縷，鄭綿絡些。招具該備，永嘯呼些。魂兮歸來！反故居些。天地四方，多賊奸些。像設君室，靜閑安些。高堂邃宇，檻層軒些。層台累榭，臨高山些。網戶朱綴，刻方連些。冬有穾廈，夏室寒些。川穀徑複，流潺湲些。光風轉蕙，氾崇蘭些。經堂入奧，朱塵筵些。砥室翠翹，掛曲瓊些。翡翠珠被，爛齊光些。蒻阿拂壁，羅幬張些。纂組綺縞，結琦璜些。室中之觀，多珍怪些。蘭膏明燭，華容備些。二八侍宿，射遞代些。九侯淑女，多迅眾些。盛鬋不同制，實滿宮些。容態好比，順彌代些。弱顏固植，謇其有意些。姱容修態，絚洞房些。蛾眉曼睩，目騰光些。靡顏膩理，遺視矊些。離榭修幕，侍君之閑些。悲帷翠帳，飾高堂些。紅壁沙版，玄玉梁些。仰觀刻桷，畫龍蛇些。坐堂伏檻，臨曲池些。芙蓉始發，雜芰荷些。紫莖屏風，文緣波些。文異豹飾，侍陂陁些。軒輬既低，步騎羅些。蘭薄戶樹，瓊木籬些。魂兮歸來！何遠為些？室家遂宗，食多方些。稻粢穱麥，挐黃梁些。大苦醎酸，辛甘行些。肥牛之腱，臑若芳些。和酸若苦，陳吳羹些。胹鱉炮羔，有柘漿些。鵠酸臇鳧，煎鴻鶬些。露雞臛蠵，厲而不爽些。粔籹蜜餌，有餦餭些。瑤漿蜜勺，實羽觴些。挫糟凍飲，酎清涼些。華酌既陳，有瓊漿些。歸來反故室，敬而無妨些。肴羞未通，女樂羅些。敶鐘按鼓，造新歌些。《涉江》《采菱》，發《揚荷》些。美人既醉，朱顏酡些。嬉光眇視，目曾波些。被文服纖，麗而不奇些。長髮曼鬋，豔陸離些。二八齊容，起鄭舞些。衽若交竿，撫案下些。竽瑟狂會，搷鳴鼓些。宮庭震驚，發些。吳歈蔡謳，奏大呂些。士女雜坐，亂而不分些。放敶組纓，班其相紛些。鄭衛妖玩，來雜陳些。《激楚》之結，獨秀先些。菎蔽象棋，有六簙些。分曹並進，遒相迫些。成梟而牟，呼五白些。晉制犀比，費白日些。鏗鐘搖簴，揳梓瑟些。娛酒不廢，沈日夜些。蘭膏明燭，華燈錯些。結撰至思，蘭芳假些。人有所極，同心賦些。酎飲盡歡，樂先故些。魂兮歸來！反故居些。亂曰：獻歲發春兮，汨吾南征。菉蘋齊葉兮，白芷生。路貫廬江兮，左長薄。倚沼畦瀛兮，遙望博。青驪結駟兮，齊千乘。懸火延起兮，玄顏烝。步及驟處兮，誘騁先。抑騖若通兮，引車右還。與王趨夢兮，課後先。君王親發兮，憚青兕。朱明承夜兮，時不可以淹。皋蘭被徑兮，斯路漸。湛湛江水兮，上有楓。目極千里兮，傷春心。魂兮歸來，哀江南！,楚辭,招魂
屈原,先秦,青春受謝，白日昭只。春氣奮發，萬物遽只。冥淩浹行，魂無逃只。魂魄歸來！無遠遙只。魂乎歸來！無東無西，無南無北只。東有大海，溺水浟浟只。螭龍並流，上下悠悠只。霧雨淫淫，白皓膠只。魂乎無東！湯穀寂寥只。魂乎無南！南有炎火千里，蝮蛇蜒只。山林險隘，虎豹蜿只。鰅鱅短狐，王虺騫只。魂乎無南！蜮傷躬只；魂乎無西！西方流沙，漭洋洋只。豕首縱目，被發鬤只。長爪踞牙，誒笑狂只。魂乎無西！多害傷只。魂乎無北！北有寒山，趠龍赩只。代水不可涉，深不可測只。天白顥顥，寒凝凝只。魂乎無往！盈北極只。魂魄歸來！閑以靜只。自恣荊楚，安以定只。逞志究欲，心意安只。窮身永樂，年壽延只。魂乎歸來！樂不可言只。五穀六仞，設菰梁只。鼎臑盈望，和致芳只。內鶬鴿鵠，味豺羹只。魂乎歸來！恣所嘗只。鮮蠵甘雞，和楚酪只。醢豚苦狗，膾苴蒪只。吳酸蒿蔞，不沾薄只。魂兮歸來！恣所擇只。炙鴰烝鳧，煔鶉敶只。煎鰿膗雀，遽爽存只。魂乎歸來！麗以先只。四酎並孰，不澀嗌只。清馨凍飲，不歠役只。吳醴白蘖，和楚瀝只。魂乎歸來！不遽惕只。代秦鄭衛，鳴竽張只。伏戲《駕辯》，楚《勞商》只。謳和《揚阿》，趙蕭倡只。魂乎歸來！定空桑只。二八接舞，投詩賦只。叩鐘調磬，娛人亂只。四上競氣，極聲變只。魂乎歸來！聽歌譔只。朱唇皓齒，嫭以姱只。比德好閑，習以都只。豐肉微骨，調以娛只。魂乎歸來！安以舒只。嫮目宜笑，娥眉曼只。容則秀雅，稚朱顏只。魂乎歸來！靜以安只。姱修滂浩，麗以佳只。曾頰倚耳，曲眉規只。滂心綽態，姣麗施只。小腰秀頸，若鮮卑只。魂乎歸來！思怨移只。易中利心，以動作只。粉白黛黑，施芳澤只。長袂拂面，善留客只。魂乎歸來！以娛昔只。青色直眉，美目媔只。靨輔奇牙，宜笑嘕只。豐肉微骨，體便娟只。魂乎歸來！恣所便只。夏屋廣大，沙堂秀只。南房小壇，觀絕霤只。曲屋步壛，宜擾畜只。騰駕步遊，獵春囿只。瓊轂錯衡，英華假只。茝蘭桂樹，郁彌路只。魂乎歸來！恣志慮只。孔雀盈園，畜鸞皇只！鵾鴻群晨，雜鶖鶬只。鴻鵠代遊，曼驌驦只。魂乎歸來！鳳凰翔只。曼澤怡面，血氣盛只。永宜厥身，保壽命只。室家盈廷，爵祿盛只。魂乎歸來！居室定只。接徑千里，出若雲只。三圭重侯，聽類神只。察篤夭隱，孤寡存只。魂兮歸來！正始昆只。田邑千畛，人阜昌只。美冒眾流，德澤章只。先威後文，善美明只。魂乎歸來！賞罰當只。名聲若日，照四海只。德譽配天，萬民理只。北至幽陵，南交阯只。西薄羊腸，東窮海只。魂乎歸來！尚賢士只。發政獻行，禁苛暴只。舉傑壓陛，誅譏罷只。直贏在位，近禹麾只。豪傑執政，流澤施只。魂乎來歸！國家為只。雄雄赫赫，天德明只。三公穆穆，登降堂只。諸侯畢極，立九卿只。昭質既設，大侯張只。執弓挾矢，揖辭讓只。魂乎來歸！尚三王只。,楚辭,大招
賈誼,兩漢,惜餘年老而日衰兮，歲忽忽而不反。登蒼天而高舉兮，曆眾山而日遠。觀江河之紆曲兮，離四海之霑濡。攀北極而一息兮，吸沆瀣以充虛。飛朱鳥使先驅兮，駕太一之象輿。蒼龍蚴虯于左驂兮，白虎騁而為右騑。建日月以為蓋兮，載玉女于後車。馳騖於杳冥之中兮，休息虖昆侖之墟。樂窮極而不厭兮，願從容虖神明。涉丹水而馳騁兮，右大夏之遺風。黃鵠之一舉兮，知山川之紆曲。再舉兮，睹天地之圜方。臨中國之眾人兮，讬回飆乎尚羊。乃至少原之野兮，赤松、王喬皆在旁。二子擁瑟而調均兮，餘因稱乎清商。澹然而自樂兮，吸眾氣而翱翔。念我長生而久仙兮，不如反餘之故鄉。黃鵠後時而寄處兮，鴟梟群而制之。神龍失水而陸居兮，為螻蟻之所裁。夫黃鵠神龍猶如此兮，況賢者之逢亂世哉。壽冉冉而日衰兮，固儃回而不息。俗流從而不止兮，眾枉聚而矯直。或偷合而苟進兮，或隱居而深藏。苦稱量之不審兮，同權概而就衡。或推迻而苟容兮，或直言之諤謣。傷誠是之不察兮，並紉茅絲以為索。方世俗之幽昏兮，眩白黑之美惡。放山淵之龜玉兮，相與貴夫礫石。梅伯數諫而至醢兮，來革順志而用國。悲仁人之盡節兮，反為小人之所賊。比干忠諫而剖心兮，箕子被發而佯狂。水背流而源竭兮，木去根而不長。非重軀以慮難兮，惜傷身之無功。已矣哉！獨不見夫鸞鳳之高翔兮，乃集大皇之野。循四極而回周兮，見盛德而後下。彼聖人之神德兮，遠濁世而自藏。使麒麟可得羈而係兮，又何以異虖犬羊？,楚辭,惜誓
莊忌,先秦,哀時命之不及古人兮，夫何予生之不遘時！往者不可扳援兮，徠者不可與期。志憾恨而不逞兮，杼中情而屬詩。夜炯炯而不寐兮，懷隱憂而曆茲。心鬱鬱而無告兮，眾孰可與深謀！欿愁悴而委惰兮，老冉冉而逮之。居處愁以隱約兮，志沉抑而不揚。道壅塞而不通兮，江河廣而無梁。願至昆侖之懸圃兮，采鍾山之玉英。攬瑤木之橝枝兮，望閬風之板桐。弱水汩其為難兮，路中斷而不通。勢不能淩波以徑度兮，又無羽翼而高翔。然隱憫而不達兮，獨徙倚而彷徉。悵惝罔以永思兮，心紆軫而增傷。倚躊躇以淹留兮，日饑饉而絕糧。廓抱景而獨倚兮，超永思乎故鄉。廓落寂而無友兮，誰可與玩此遺芳？白日晼晼其將入兮，哀余壽之弗將。車既弊而馬罷兮，蹇邅徊而不能行。身既不容於濁世兮，不知進退之宜當。冠崔嵬而切雲兮，劍淋離而從橫。衣攝葉以儲與兮，左袪掛于榑桑；右衽拂於不周兮，六合不足以肆行。上同鑿枘於伏戲兮，下合矩矱于虞唐。原尊節而式高兮，志猶卑夫禹湯。雖知困其不改操兮，終不以邪枉害方。世並舉而好朋兮，壹鬥斛而相量。眾比周以肩迫兮，賢者遠而隱藏。為鳳皇作鶉籠兮，雖翕翅其不容。靈皇其不寤知兮，焉陳詞而效忠。俗嫉妒而蔽賢兮，孰知余之從容？願舒志而抽馮兮，庸詎知其吉凶？璋珪雜於甑窐兮，隴廉與孟娵同宮。舉世以為恆俗兮，固將愁苦而終窮。幽獨轉而不寐兮，惟煩懣而盈匈。魂眇眇而馳騁兮，心煩冤之忡忡。志欿憾而不憺兮，路幽昧而甚難。塊獨守此曲隅兮，然欿切而永歎。愁修夜而宛轉兮，氣涫沸其若波。握剞劂而不用兮，操規矩而無所施。騁騏驥於中庭兮，焉能極夫遠道？置援狖於欞檻兮，夫何以責其捷巧？駟跛鱉而上山兮，吾固知其不能陞。釋管晏而任臧獲兮，何權衡之能稱？箟簬雜於黀蒸兮，機蓬矢以射革。負簷荷以丈尺兮，欲伸要而不可得。外迫脅於機臂兮，上牽聯於矰隿。肩傾側而不容兮，固陿腹而不得息。務光自投於深淵兮，不獲世之塵垢。孰魁摧之可久兮，願退身而窮處。鑿山楹而為室兮，下被衣于水渚。霧露濛濛其晨降兮，雲依斐而承宇。虹霓紛其朝霞兮，夕淫淫而淋雨。怊茫茫而無歸兮，悵遠望此曠野。下垂釣于溪穀兮，上要求於仙者。與赤松而結友兮，比王僑而為耦。使梟楊先導兮，白虎為之前後。浮雲霧而入冥兮，騎白鹿而容與。魂眐眐以寄獨兮，汨徂往而不歸。處卓卓而日遠兮，志浩蕩而傷懷。鸞鳳翔於蒼雲兮，故矰繳而不能加。蛟龍潛於旋淵兮，身不掛于罔羅。知貪餌而近死兮，不如下游乎清波。寧幽隱以遠禍兮，孰侵辱之可為。子胥死而成義兮，屈原沉于汨羅。雖體解其不變兮，豈忠信之可化。志怦怦而內直兮，履繩墨而不頗。執權衡而無私兮，稱輕重而不差。摡塵垢之枉攘兮，除穢累而反真。形體白而質素兮，中皎潔而淑清。時猒飫而不用兮，且隱伏而遠身。聊竄端而匿跡兮，嗼寂默而無聲。獨便悁而煩毒兮，焉發憤而筊抒。時曖曖其將罷兮，遂悶歎而無名。伯夷死于首陽兮，卒夭隱而不榮。太公不遇文王兮，身至死而不得逞。懷瑤象而佩瓊兮，願陳列而無正。生天墜之若過兮，忽爛漫而無成。邪氣襲餘之形體兮，疾憯怛而萌生。原壹見陽春之白日兮，恐不終乎永年。,楚辭,哀時命
淮南小山,兩漢,桂樹叢生兮山之幽，偃蹇連蜷兮枝相繚。山氣巄嵷兮石嵯峨，溪穀嶄岩兮水曾波。猿狖群嘯兮虎豹嗥，攀援桂枝兮聊淹留。王孫游兮不歸，春草生兮萋萋。歲暮兮不自聊，蟪蛄鳴兮啾啾。坱兮軋，山曲岪，心淹留兮恫慌忽。罔兮沕，憭兮栗，虎豹穴。叢薄深林兮，人上栗。嶔岑碕礒兮，碅磳磈硊；樹輪相糾兮，林木茷骫。青莎雜樹兮，薠草靃靡；白鹿麏麚兮，或騰或倚。狀貌崟崟兮峨峨，淒淒兮漇漇。獼猴兮熊羆，慕類兮以悲；攀援桂枝兮聊淹留。虎豹鬥兮熊羆咆，禽獸駭兮亡其曹。王孫兮歸來，山中兮不可以久留。,楚辭,招隱士
東方朔,兩漢,初放平生于國兮，長於原野。言語訥譅兮，又無彊輔。淺智褊能兮，聞見又寡。數言便事兮，見怨門下。王不察其長利兮，卒見棄乎原野。伏念思過兮，無可改者。群眾成朋兮，上浸以惑。巧佞在前兮，賢者滅息。堯、舜聖已沒兮，孰為忠直？高山崔巍兮，水流湯湯。死日將至兮，與麋鹿同坑。塊兮鞠，當道宿，舉世皆然兮，餘將誰告？斥逐鴻鵠兮，近習鴟梟，斬伐橘柚兮，列樹苦桃。便娟之修竹兮，寄生乎江潭。上葳蕤而防露兮，下泠泠而來風。孰知其不合兮，若竹柏之異心。往者不可及兮，來者不可待。悠悠蒼天兮，莫我振理。竊怨君之不寤兮，吾獨死而後已。沉江惟往古之得失兮，覽私微之所傷。堯舜聖而慈仁兮，後世稱而弗忘。齊桓失於專任兮，夷吾忠而名彰。晉獻惑于孋姬兮，申生孝而被殃。偃王行其仁義兮，荊文寤而徐亡。紂暴虐以失位兮，周得佐乎呂望。修往古以行恩兮，封比干之丘壟。賢俊慕而自附兮，日浸淫而合同。明法令而修理兮，蘭芷幽而有芳。苦眾人之妒予兮，箕子寤而佯狂。不顧地以貪名兮，心怫鬱而內傷。聯蕙芷以為佩兮，過鮑肆而失香。正臣端其操行兮，反離謗而見攘。世俗更而變化兮，伯夷餓于首陽。獨廉潔而不容兮，叔齊久而逾明。浮雲陳而蔽晦兮，使日月乎無光。忠臣貞而欲諫兮，讒諛毀而在旁。秋草榮其將實兮，微霜下而夜降。商風肅而害生兮，百草育而不長。眾並諧以妒賢兮，孤聖特而易傷。懷計謀而不見用兮，岩穴處而隱藏。成功隳而不卒兮，子胥死而不葬。世從俗而變化兮，隨風靡而成行。信直退而毀敗兮，虛偽進而得當。追悔過之無及兮，豈盡忠而有功。廢制度而不用兮，務行私而去公。終不變而死節兮，惜年齒之未央。將方舟而下流兮，冀幸君之發矇。痛忠言之逆耳兮，恨申子之沉江。願悉心之所聞兮，遭值君之不聰。不開寤而難道兮，不別橫之與縱。聽奸臣之浮說兮，絕國家之久長。滅規矩而不用兮，背繩墨之正方。離憂患而乃寤兮，若縱火於秋蓬。業失之而不救兮，尚何論乎禍凶。彼離畔而朋黨兮，獨行之士其何望？日漸染而不自知兮，秋毫微哉而變容。眾輕積而折軸兮，原咎雜而累重。赴湘沅之流澌兮，恐逐波而複東。懷沙礫而自沉兮，不忍見君之蔽壅。怨世世沉淖而難論兮，俗岒峨而嵾嵯。清泠泠而殲滅兮，溷湛湛而日多。梟鴞既以成群兮，玄鶴弭翼而屏移。蓬艾親入禦於床笫兮，馬蘭踸踔而日加。棄捐藥芷與杜衡兮，餘柰世之不知芳何？何周道之平易兮，然蕪穢而險戲。高陽無故而委塵兮，唐虞點灼而毀議。誰使正其真是兮，雖有八師而不可為。皇天保其高兮，後土持其久。服清白以逍遙兮，偏與乎玄英異色。西施媞媞而不得見兮，嫫母勃屑而日侍。桂蠹不知所淹留兮，蓼蟲不知徙乎葵菜。處湣湣之濁世兮，今安所達乎吾志。意有所載而遠逝兮，固非眾人之所識。驥躊躇於弊輂兮，遇孫陽而得代。呂望窮困而不聊生兮，遭周文而舒志。甯戚飯牛而商歌兮，桓公聞而弗置。路室女之方桑兮，孔子過之以自侍。吾獨乖剌而無當兮，心悼怵而耄思。思比干之恲恲兮，哀子胥之慎事。悲楚人之和氏兮，獻寶玉以為石。遇厲武之不察兮，羌兩足以畢斮。小人之居勢兮，視忠正之何若？改前聖之法度兮，喜囁嚅而妄作。親讒諛而疏賢聖兮，訟謂閭娵為醜惡。愉近習而蔽遠兮，孰知察其黑白？卒不得效其心容兮，安眇眇而無所歸薄。專精爽以自明兮，晦冥冥而壅蔽。年既已過太半兮，然埳軻而留滯。欲高飛而遠集兮，恐離罔而滅敗。獨冤抑而無極兮，傷精神而壽夭。皇天既不純命兮，餘生終無所依。願自沉于江流兮，絕橫流而徑逝。甯為江海之泥塗兮，安能久見此濁世？怨思賢士窮而隱處兮，廉方正而不容。子胥諫而靡軀兮，比干忠而剖心。子推自割而飤君兮，德日忘而怨深。行明白而曰黑兮，荊棘聚而成林。江離棄於窮巷兮，蒺藜蔓乎東廂。賢者蔽而不見兮，讒諛進而相朋。梟鴞並進而俱鳴兮，鳳皇飛而高翔。原壹往而徑逝兮，道壅絕而不通。自悲居愁懃其誰告兮，獨永思而憂悲。內自省而不慚兮，操愈堅而不衰。隱三年而無決兮，歲忽忽其若頹。憐餘身不足以卒意兮，冀一見而複歸。哀人事之不幸兮，屬天命而委之咸池。身被疾而不閑兮，心沸熱其若湯。冰炭不可以相並兮，吾固知乎命之不長。哀獨苦死之無樂兮，惜予年之未央。悲不反余之所居兮，恨離予之故鄉。鳥獸驚而失群兮，猶高飛而哀鳴。狐死必首丘兮，夫人孰能不反其真情？故人疏而日忘兮，新人近而俞好。莫能行於杳冥兮，孰能施於無報？苦眾人之皆然兮，乘回風而遠遊。淩恆山其若陋兮，聊愉娛以忘憂。悲虛言之無實兮，苦眾口之鑠金。過故鄉而一顧兮，泣歔欷而霑衿。厭白玉以為面兮，懷琬琰以為心。邪氣入而感內兮，施玉色而外淫。何青雲之流瀾兮，微霜降之濛濛。徐風至而徘徊兮，疾風過之湯湯。聞南籓樂而欲往兮，至會稽而且止。見韓眾而宿之兮，問天道之所在？借浮雲以送予兮，載雌霓而為旌。駕青龍以馳騖兮，班衍衍之冥冥。忽容容其安之兮，超慌忽其焉如？苦眾人之難信兮，願離群而遠舉。登巒山而遠望兮，好桂樹之冬榮。觀天火之炎煬兮，聽大壑之波聲。引八維以自道兮，含沆瀣以長生。居不樂以時思兮，食草木之秋實。飲菌若之朝露兮，構桂木而為室。雜橘柚以為囿兮，列新夷與椒楨。鶤鶴孤而夜號兮，哀居者之誠貞。哀命哀時命之不合兮，傷楚國之多憂。內懷情之潔白兮，遭亂世而離尤。惡耿介之直行兮，世溷濁而不知。何君臣之相失兮，上沅湘而分離。測汨羅之湘水兮，知時固而不反。傷離散之交亂兮，遂側身而既遠。處玄舍之幽門兮，穴岩石而窟伏。從水蛟而為徙兮，與神龍乎休息。何山石之嶄岩兮，靈魂屈而偃蹇。含素水而蒙深兮，日眇眇而既遠。哀形體之離解兮，神罔兩而無舍。惟椒蘭之不反兮，魂迷惑而不知路。願無過之設行兮，雖滅沒之自樂。痛楚國之流亡兮，哀靈修之過到。固時俗之溷濁兮，志瞀迷而不知路。念私門之正匠兮，遙涉江而遠去。念女嬃之嬋媛兮，涕泣流乎於悒。我決死而不生兮，雖重追吾何及。戲疾瀨之素水兮，望高山之蹇產。哀高丘之赤岸兮，遂沒身而不反。謬諫怨靈修之浩蕩兮，夫何執操之不固？悲太山之為隍兮，孰江河之可涸？願承閑而效志兮，恐犯忌而幹諱。卒撫情以寂寞兮，然怊悵而自悲。玉與石其同匱兮，貫魚眼與珠璣。駑駿雜而不分兮，服罷牛而驂驥。年滔滔而自遠兮，壽冉冉而愈衰。心悇憛而煩冤兮，蹇超搖而無冀。固時俗之工巧兮，滅規矩而改錯。郤騏驥而不乘兮，策駑駘而取路。當世豈無騏驥兮，誠無王良之善馭。見執轡者非其人兮，故駒跳而遠去。不量鑿而正枘兮，恐矩矱之不同。不論世而高舉兮，恐操行之不調。弧弓弛而不張兮，孰雲知其所至？無傾危之患難兮，焉知賢士之所死？俗推佞而進富兮，節行張而不著。賢良蔽而不群兮，朋曹比而黨譽。邪說飾而多曲兮，正法弧而不公。直士隱而避匿兮，讒諛登乎明堂。棄彭鹹之娛樂兮，滅巧倕之繩墨。菎蕗雜於黀蒸兮，機蓬矢以射革。駕蹇驢而無策兮，又何路之能極？以直鍼而為釣兮，又何魚之能得？伯牙之絕弦兮，無鍾子期而聽之。和抱璞而泣血兮，安得良工而剖之？同音者相和兮，同類者相似。飛鳥號其群兮，鹿鳴求其友。故叩宮而宮應兮，彈角而角動。虎嘯而穀風至兮，龍舉而景雲往。音聲之相和兮，言物類之相感也。夫方圜之異形兮，勢不可以相錯。列子隱身而窮處兮，世莫可以寄讬。眾鳥皆有行列兮，鳳獨翔翔而無所薄。經濁世而不得志兮，願側身岩穴而自讬。欲闔口而無言兮，嘗被君之厚德。獨便悁而懷毒兮，愁鬱鬱之焉極？念三年之積思兮，願壹見而陳辭。不及君而騁說兮，世孰可為明之？身寢疾而日愁兮，情沉抑而不揚。眾人莫可與論道兮，悲精神之不通。亂曰：鸞皇孔鳳日以遠兮，畜鳧駕鵝。雞鶩滿堂壇兮，鼉黽游乎華池。要褭奔亡兮，騰駕橐駝。鉛刀進禦兮，遙棄太阿。拔搴玄芝兮，列樹芋荷。橘柚萎枯兮，苦李旖旎。甂甌登於明堂兮，周鼎潛潛乎深淵。自古而固然兮，吾又何怨乎今之人。,楚辭,七諫
王褒,兩漢,匡機極運兮不中，來將屈兮困窮。餘深湣兮慘怛，願一列兮無從。乘日月兮上征，顧遊心兮鄗酆。彌覽兮九隅，彷徨兮蘭宮。芷閭兮藥房，奮搖兮眾芳。菌閣兮蕙樓，觀道兮從橫。寶金兮委積，美玉兮盈堂。桂水兮潺湲，揚流兮洋洋。蓍蔡兮踴躍，孔鶴兮回翔。撫檻兮遠望，念君兮不忘。怫郁兮莫陳，永懷兮內傷。通路天門兮墬戶，孰由兮賢者？無正兮溷廁，懷德兮何睹？假寐兮湣斯，誰可與兮寤語？痛鳳兮遠逝，畜鴳兮近處。鯨鱏兮幽潛，從蝦兮遊陼。乘虯兮登陽，載象兮上行。朝發兮蔥嶺，夕至兮明光。北飲兮飛泉，南采兮芝英。宣遊兮列宿，順極兮彷徉。紅采兮騂衣，翠縹兮為裳。舒佩兮綝纚，竦余劍兮幹將。騰蛇兮後從，飛駏兮步旁。微觀兮玄圃，覽察兮瑤光。啟匱兮探筴，悲命兮相當。紉蕙兮永辭，將離兮所思。浮雲兮容與，道余兮何之？遠望兮仟眠，聞雷兮闐闐。陰憂兮感餘，惆悵兮自憐。危俊林不容兮鳴蜩，余何留兮中州？陶嘉月兮總駕，搴玉英兮自修。結榮茝兮逶逝，將去烝兮遠遊。徑岱土兮魏闕，曆九曲兮牽牛。聊假日兮相佯，遺光燿兮周流。望太一兮淹息，紆餘轡兮自休。晞白日兮皎皎，彌遠路兮悠悠。顧列孛兮縹縹，觀幽雲兮陳浮。钜寶遷兮砏磤，雉鹹雊兮相求。泱莽莽兮究志，懼吾心兮懤懤。步余馬兮飛柱，覽可與兮匹儔。卒莫有兮纖介，永餘思兮怞怞。昭世世溷兮冥昏，違君兮歸真。乘龍兮偃蹇，高回翔兮上臻。襲英衣兮緹[糹習]，披華裳兮芳芬。登羊角兮扶輿，浮雲漠兮自娛。握神精兮雍容，與神人兮相胥。流星墜兮成雨，進瞵盼兮上丘墟。覽舊邦兮滃郁，余安能兮久居。志懷逝兮心懰栗，紆餘轡兮躊躇。聞素女兮微歌，聽王后兮吹竽。魂悽愴兮感哀，腸回回兮盤紆。撫余佩兮繽紛，高太息兮自憐。使祝融兮先行，令昭明兮開門。馳六蛟兮上征，竦餘駕兮入冥。曆九州兮索合，誰可與兮終生。忽反顧兮西囿，睹軫丘兮崎傾。橫垂涕兮泫流，悲餘後兮失靈。尊嘉季春兮陽陽，列草兮成行。余悲兮蘭生，委積兮從橫。江離兮遺捐，辛夷兮擠臧。伊思兮往古，亦多兮遭殃。伍胥兮浮江，屈子兮沉湘。運餘兮念茲，心內兮懷傷。望淮兮沛沛，濱流兮則逝。榜舫兮下流，東注兮磕磕。蛟龍兮導引，文魚兮上瀨。抽蒲兮陳坐，援芙蕖兮為蓋。水躍兮餘旌，繼以兮微蔡。雲旗兮電騖，倏忽兮容裔。河伯兮開門，迎余兮歡欣。顧念兮舊都，懷恨兮艱難。竊哀兮浮萍，汎淫兮無根。蓄英秋風兮蕭蕭，舒芳兮振條。微霜兮眇眇，病殀兮鳴蜩。玄鳥兮辭歸，飛翔兮靈丘。望谿谷兮滃郁，熊羆兮呴嗥。唐虞兮不存，何故兮久留？臨淵兮汪洋，顧林兮忽荒。修餘兮袿衣，騎霓兮南上。乘雲兮回回，亹亹兮自強。將息兮蘭皋，失志兮悠悠。蒶蘊兮黴黧，思君兮無聊。身去兮意存，愴恨兮懷愁。思忠登九靈兮遊神，靜女歌兮微晨。悲皇丘兮積葛，眾體錯兮交紛。貞枝抑兮枯槁，枉車登兮慶雲。感余志兮慘栗，心愴愴兮自憐。駕玄螭兮北征，曏吾路兮蔥嶺。連五宿兮建旄，揚氛氣兮為旌。曆廣漠兮馳騖，覽中國兮冥冥。玄武步兮水母，與吾期兮南榮。登華蓋兮乘陽，聊逍遙兮播光。抽庫婁兮酌醴，援瓟瓜兮接糧。畢休息兮遠逝，發玉軔兮西行。惟時俗兮疾正，弗可久兮此方。寤辟摽兮永思，心怫鬱兮內傷。陶壅覽杳杳兮世惟，余惆悵兮何歸。傷時俗兮溷亂，將奮翼兮高飛。駕八龍兮連蜷，建虹旌兮威夷。觀中宇兮浩浩，紛翼翼兮上躋。浮溺水兮舒光，淹低佪兮京沶。屯余車兮索友，睹皇公兮問師。道莫貴兮歸真，羨餘術兮可夷。吾乃逝兮南娭，道幽路兮九疑。越炎火兮萬里，過萬首兮嶷嶷。濟江海兮蟬蛻，絕北梁兮永辭。浮雲鬱兮晝昏，霾土忽兮塺々。息陽城兮廣夏，衰色罔兮中怠。意曉陽兮燎寤，乃自診兮在茲。思堯舜兮襲興，幸咎繇兮獲謀。悲九州兮靡君，撫軾歎兮作詩。株昭悲哉於嗟兮，心內切磋。款冬而生兮，凋彼葉柯。瓦礫進寶兮，捐棄隨和。鉛刀厲禦兮，頓棄太阿。驥垂兩耳兮，中阪蹉跎。蹇驢服駕兮，無用日多。修潔處幽兮，貴寵沙劘。鳳皇不翔兮，鶉鴳飛揚。乘虹驂蜺兮，載雲變化。焦明開路兮，後屬青蛇。步驟桂林兮，超驤卷阿。丘陵翔儛兮，谿穀悲歌。神章靈篇兮，赴曲相和。餘私娛茲兮，孰哉複加。還顧世俗兮，壞敗罔羅。卷佩將逝兮，涕流滂沲。亂曰：皇門開兮照下土，株穢除兮蘭芷睹。四佞放兮後得禹，聖舜攝兮昭堯緒，孰能若兮原為輔。,楚辭,九懷
王逸,兩漢,逢尤悲兮愁，哀兮憂！天生我兮當闇時，被諑譖兮虛獲尤。心煩憒兮意無聊，嚴載駕兮出戲遊。周八極兮曆九州，求軒轅兮索重華。世既卓兮遠眇眇，握佩玖兮中路躇。羨咎繇兮建典謨，懿風後兮受瑞圖。湣餘命兮遭六極，委玉質兮於泥塗。遽傽遑兮驅林澤，步屏營兮行丘阿。車軏折兮馬虺頹，惷悵立兮涕滂沱。思丁文兮聖明哲，哀平差兮迷謬愚。呂傅舉兮殷周興，忌嚭專兮郢吳虛。仰長歎兮氣噎結，悒殟絕兮咶復蘇。虎兕爭兮於廷中，豺狼鬥兮我之隅。雲霧會兮日冥晦，飄風起兮揚塵埃。走鬯罔兮乍東西，欲竄伏兮其焉如？念靈閨兮隩重深，原竭節兮隔無由。望舊邦兮路逶隨，憂心悄兮志勤劬。魂煢煢兮不遑寐，目眽眽兮寤終朝。怨上令尹兮謷謷，群司兮譨譨。哀哉兮淈淈，上下兮同流。菽藟兮蔓衍，芳虈兮挫枯。硃紫兮雜亂，曾莫兮別諸。倚此兮岩穴，永思兮窈悠。嗟懷兮眩惑，用志兮不昭。將喪兮玉鬥，遺失兮鈕樞。我心兮煎熬，惟是兮用憂。進惡兮九旬，複顧兮彭務。擬斯兮二蹤，未知兮所投。謠吟兮中野，上察兮璿璣。大火兮西睨，攝提兮運低。雷霆兮硠磕，雹霰兮霏霏。奔電兮光晃，涼風兮愴悽。鳥獸兮驚駭，相從兮宿棲。鴛鴦兮噰噰，狐狸兮徾徾。哀吾兮介特，獨處兮罔依。螻蛄兮鳴東，蟊蠽兮號西。蛓緣兮我裳，蠋入兮我懷。蟲豸兮夾餘，惆悵兮自悲。佇立兮忉怛，心結縎兮折摧。疾世周徘徊兮漢渚，求水神兮靈女。嗟此國兮無良，媒女詘兮謰謱。鴳雀列兮譁讙，鴝鵒鳴兮聒餘。抱昭華兮寶璋，欲衒鬻兮莫取。言旋邁兮北徂，叫我友兮配耦。日陰曀兮未光，闃睄窕兮靡睹。紛載驅兮高馳，將諮詢兮皇羲。遵河皋兮周流，路變易兮時乖。濿滄海兮東遊，沐盥浴兮天池。訪太昊兮道要，雲靡貴兮仁義。志欣樂兮反征，就周文兮邠歧。秉玉英兮結誓，日欲暮兮心悲。惟天祿兮不再，背我信兮自違。逾隴堆兮渡漠，過桂車兮合黎。赴昆山兮馽騄，從邛遨兮棲遲。吮玉液兮止渴，齧芝華兮療饑。居嵺廓兮尠疇，遠梁昌兮幾迷。望江漢兮濩渃，心緊絭兮傷懷。時昢昢兮且旦，塵莫莫兮未晞。憂不暇兮寢食，吒增歎兮如雷。憫上哀世兮睩睩，諓諓兮嗌喔。眾多兮阿媚，骪靡兮成俗。貪枉兮黨比，貞良兮煢獨。鵠竄兮枳棘，鵜集兮帷幄。罽蕠兮青蔥，槁本兮萎落。睹斯兮偽惑，心為兮隔錯。逡巡兮圃藪，率彼兮畛陌。川穀兮淵淵，山阜兮峉峉。叢林兮崟崟，株榛兮岳嶽。霜雪兮漼溰，冰凍兮洛澤。東西兮南北，罔所兮歸薄。庇廕兮枯樹，匍匐兮岩石。蜷跼兮寒局數，獨處兮志不申。年齒盡兮命迫促，魁壘擠摧兮常困辱。含憂強老兮愁無樂，鬚髮苧悴兮顠鬢白。思靈澤兮一膏沐，懷蘭英兮把瓊若，待天明兮立躑躅。雲濛濛兮電鯈爍，孤雌驚兮鳴呴呴。思怫鬱兮肝切剝，忿悁悒兮孰訴告。遭厄悼屈子兮遭厄，沉王躬兮湘汨。何楚國兮難化，迄於今兮不易。士莫志兮羔裘，競佞諛兮讒鬩。指正義兮為曲，訿玉璧兮為石。殦雕游兮華屋，鵔鸃棲兮柴蔟。起奮迅兮奔走，違群小兮謑訽。載青雲兮上昇，適昭明兮所處。躡天衢兮長驅，踵九陽兮戲蕩。越雲漢兮南濟，秣余馬兮河鼓。雲霓紛兮晻翳，參辰回兮顛倒。逢流星兮問路，顧我指兮從左。俓娵觜兮直馳，禦者迷兮失軌。遂踢達兮邪造，與日月兮殊道。志閼絕兮安如，哀所求兮不耦。攀天階兮下視，見鄢郢兮舊宇。意逍遙兮欲歸，眾穢盛兮遝遝。思哽饐兮詰詘，涕流瀾兮如雨。悼亂嗟嗟兮悲夫，殽亂兮紛挐。茅絲兮同綜，冠屨兮共絇。督萬兮侍宴，周邵兮負芻。白龍兮見射，靈龜兮執拘。仲尼兮困厄，鄒衍兮幽囚。伊餘兮念茲，奔遁兮隱居。將升兮高山，上有兮猴猿。欲入兮深谷，下有兮虺蛇。左見兮鳴鵙，右睹兮呼梟。惶悸兮失氣，踴躍兮距跳。便旋兮中原，仰天兮增歎。菅蒯兮楙莽，雚葦兮仟眠。鹿蹊兮躖躖，貒貉兮蟫蟫。鸇鷂兮軒軒，鶉鵪兮甄甄。哀我兮寡獨，靡有兮齊倫。意欲兮沉吟，迫日兮黃昏。玄鶴兮高飛，曾逝兮青冥。鶬鶊兮喈喈，山鵲兮嚶嚶。鴻鸕兮振翅，歸雁兮於征。吾志兮覺悟，懷我兮聖京。垂屣兮將起，跓俟兮碩明。傷時惟昊天兮昭靈，陽氣發兮清明。風習習兮和暖，百草萌兮華榮。堇荼茂兮扶疏，蘅芷彫兮瑩嫇。湣貞良兮遇害，將夭折兮碎糜。時混混兮澆饡，哀當世兮莫知。覽往昔兮俊彥，亦詘辱兮系纍。管束縛兮桎梏，百貿易兮傳賣。遭桓繆兮識舉，才德用兮列施。且從容兮自慰，玩琴書兮遊戲。迫中國兮迮陿，吾欲之兮九夷。超五嶺兮嵯峨，觀浮石兮崔嵬。陟丹山兮炎野，屯余車兮黃支。就祝融兮稽疑，嘉己行兮無為。乃回朅兮北逝，遇神孈兮宴娭。欲靜居兮自娛，心愁慼兮不能。放餘轡兮策駟，忽飆騰兮浮雲。蹠飛杭兮越海，從安期兮蓬萊。緣天梯兮北上，登太一兮玉台。使素女兮鼓簧，乘戈和兮謳謠。聲噭誂兮清和，音晏衍兮要婬。咸欣欣兮酣樂，餘眷眷兮獨悲。顧章華兮太息，志戀戀兮依依。哀歲旻天兮清涼，玄氣兮高朗。北風兮潦洌，草木兮蒼唐。蛜蚗兮噍噍，蝍蛆兮穰穰。歲忽忽兮惟暮，余感時兮悽愴。傷俗兮泥濁，矇蔽兮不章。寶彼兮沙礫，捐此兮夜光。椒瑛兮湟汙，葈耳兮充房。攝衣兮緩帶，操我兮墨陽。昇車兮命僕，將馳兮四荒。下堂兮見蠆，出門兮觸螽。巷有兮蚰蜓，邑多兮螳螂。睹斯兮嫉賊，心為兮切傷。俛念兮子胥，仰憐兮比干。投劍兮脫冕，龍屈兮蜿蟤。潛藏兮山澤，匍匐兮叢攢。窺見兮溪澗，流水兮沄沄。黿鼉兮欣欣，鱣鯰兮延延。群行兮上下，駢羅兮列陳。自恨兮無友，特處兮煢煢。冬夜兮陶陶，雨雪兮冥冥。神光兮熲熲，鬼火兮熒熒。修德兮困控，愁不聊兮遑生。憂紆兮鬱鬱，惡所兮寫情。守志陟玉巒兮逍遙，覽高岡兮嶢嶢。桂樹列兮紛敷，吐紫華兮布條。實孔鸞兮所居，今其集兮惟鴞。烏鵲驚兮啞啞，餘顧盼兮怊怊。彼日月兮闇昧，障覆天兮祲氛。伊我後兮不聰，焉陳誠兮效忠。攄羽翮兮超俗，游陶遨兮養神。乘六蛟兮蜿蟬，遂馳騁兮升雲。揚彗光兮為旗，秉電策兮為鞭。朝晨發兮鄢郢，食時至兮增泉。繞曲阿兮北次，造我車兮南端。謁玄黃兮納贄，崇忠貞兮彌堅。曆九宮兮遍觀，睹秘藏兮寶珍。就傳說兮騎龍，與織女兮合婚。舉天罼兮掩邪，彀天弧兮射奸。隨真人兮翱翔，食元氣兮長存。望太微兮穆穆，睨三階兮炳分。相輔政兮成化，建烈業兮垂勳。目瞥瞥兮西沒，道遐回兮阻歎。志稸積兮未通，悵敞罔兮自憐。亂曰：天庭明兮雲霓藏，三光朗兮鏡萬方。斥蜥蜴兮進龜龍，策謀從兮翼機衡。配稷契兮恢唐功，嗟英俊兮未為雙。,楚辭,九思
劉向,兩漢,逢紛伊伯庸之末胄兮，諒皇直之屈原。雲余肇祖于高陽兮，惟楚懷之嬋連。原生受命於貞節兮，鴻永路有嘉名。齊名字於天地兮，並光明於列星。吸精粹而吐氛濁兮，橫邪世而不取容。行叩誠而不阿兮，遂見排而逢讒。後聽虛而黜實兮，不吾理而順情。腸憤悁而含怒兮，志遷蹇而左傾。心戃慌其不我與兮，躬速速其不吾親。辭靈修而隕志兮，吟澤畔之江濱。椒桂羅以顛覆兮，有竭信而歸誠。讒夫藹藹而漫著兮，曷其不舒予情？始結言於廟堂兮，信中塗而叛之。懷蘭蕙與衡芷兮，行中野而散之。聲哀哀而懷高丘兮，心愁愁而思舊邦。願承閑而自恃兮，徑淫曀而道壅。顏黴黧以沮敗兮，精越裂而衰耄。裳襜襜而含風兮，衣納納而掩露。赴江湘之湍流兮，順波湊而下降。徐徘徊于山阿兮，飄風來之洶洶。馳余車兮玄石，步余馬兮洞庭。平明發兮蒼梧，夕投宿兮石城。芙蓉蓋而菱華車兮，紫貝闕而玉堂。薜荔飾而陸離薦兮，魚鱗衣而白蜺裳。登逢龍而下隕兮，違故都之漫漫。思南郢之舊俗兮，腸一夕而九運。揚流波之潢潢兮，體溶溶而東回。心怊悵以永思兮，意晻晻而日頹。白露紛以塗塗兮，秋風瀏以蕭蕭。身永流而不還兮，魂長逝而常愁。歎曰：譬彼流水紛揚磕兮，波逢洶湧濆壅滂兮。揄揚滌蕩飄流隕往觸崟石兮，龍卬脟圈繚戾宛轉阻相薄兮，遭紛逢凶蹇離尤兮，垂文揚采遺將來兮。離世靈懷其不吾知兮，靈懷其不吾聞。就靈懷之皇祖兮，愬靈懷之鬼神。靈懷曾不吾與兮，即聽夫人之諛辭。余辭上參於天墜兮，旁引之於四時。指日月使延照兮，撫招搖以質正。立師曠俾端辭兮，命咎繇使並聽。兆出名曰正則兮，卦發字曰靈均。餘幼既有此鴻節兮，長愈固而彌純。不從俗而詖行兮，直躬指而信志。不枉繩以追曲兮，屈情素以從事。端餘行其如玉兮，述皇輿之踵跡。群阿容以晦光兮，皇輿覆以幽辟。輿中塗以回畔兮，駟馬驚而橫奔。執組者不能制兮，必折軛而摧轅。斷鑣銜以馳騖兮，暮去次而敢止。路蕩蕩其無人兮，遂不禦乎千里。身衡陷而下沉兮，不可獲而複登。不顧身之卑賤兮，惜皇輿之不興。出國門而端指兮，冀壹寤而錫還。哀僕夫之坎毒兮，屢離憂而逢患。九年之中不吾反兮，思彭咸之水遊。惜師延之浮渚兮，赴汨羅之長流。遵江曲之逶移兮，觸石碕而衡遊。波澧澧而揚澆兮，順長瀨之濁流。淩黃沱而下低兮，思還流而複反。玄輿馳而並集兮，身容與而日遠。棹舟杭以橫濿兮，濟湘流而南極。立江界而長吟兮，愁哀哀而累息。情慌忽以忘歸兮，神浮游以高曆。心蛩蛩而懷顧兮，魂眷眷而獨逝。歎曰：餘思舊邦心依違兮，日暮黃昏羌幽悲兮，去郢東遷餘誰慕兮，讒夫黨旅其以茲故兮，河水淫淫情所願兮，顧瞻郢路終不返兮。怨思惟鬱鬱之憂毒兮，志坎壈而不違。身憔悴而考旦兮，日黃昏而長悲。閔空宇之孤子兮，哀枯楊之冤雛。孤雌吟于高墉兮，鳴鳩棲于桑榆。玄蝯失于潛林兮，獨偏棄而遠放。征夫勞于周行兮，處婦憤而長望。申誠信而罔違兮，情素潔於紐帛。光明齊于日月兮，文采耀燿于玉石。傷壓次而不發兮，思沉抑而不揚。芳懿懿而終敗兮，名靡散而不彰。背玉門以奔騖兮，蹇離尤而幹詬。若龍逢之沉首兮，王子比干之逢醢。念社稷之幾危兮，反為讎而見怨。思國家之離沮兮，躬獲愆而結難。若青蠅之偽質兮，晉驪姬之反情。恐登階之逢殆兮，故退伏於末庭。孽臣之號咷兮，本朝蕪而不治。犯顏色而觸諫兮，反蒙辜而被疑。菀蘼蕪與菌若兮，漸槁本於洿瀆。淹芳芷于腐井兮，棄雞駭於筐簏。執棠谿以刜蓬兮，秉幹將以割肉。筐澤瀉以豹鞟兮，破荊和以繼築。時溷濁猶未清兮，世殽亂猶未察。欲容與以俟時兮，懼年歲之既晏。顧屈節以從流兮，心鞏鞏而不夷。寧浮沅而馳騁兮，下江湘以邅回。歎曰：山中檻檻餘傷懷兮，征夫皇皇其孰依兮，經營原野杳冥冥兮，乘騏騁驥舒吾情兮，歸骸舊邦莫誰語兮，長辭遠逝乘湘去兮。遠逝志隱隱而鬱怫兮，愁獨哀而冤結。腸紛紜以繚轉兮，涕漸漸其若屑。情慨慨而長懷兮，信上皇而質正。合五嶽與八靈兮，訊九鬿與六神。指列宿以白情兮，訴五帝以置辭。北斗為我折中兮，太一為餘聽之。雲服陰陽之正道兮，禦後土之中和。佩蒼龍之蚴虯兮，帶隱虹之逶蛇。曳彗星之皓旰兮，撫朱爵與鵔鸃。遊清靈之颯戾兮，服雲衣之披披。杖玉策與朱旗兮，垂明月之玄珠。舉霓旌之墆翳兮，建黃纁之總旄。躬純粹而罔愆兮，承皇考之妙儀。惜往事之不合兮，橫汨羅而下瀝。乘隆波而南渡兮，逐江湘之順流。赴陽侯之潢洋兮，下石瀨而登洲。陸魁堆以蔽視兮，雲冥冥而闇前。山峻高以無垠兮，遂曾閎而迫身。雪雰雰而薄木兮，雲霏霏而隕集。阜隘狹而幽險兮，石嵾嵯以翳日。悲故鄉而發忿兮，去餘邦之彌久。背龍門而入河兮，登大墳而望夏首。橫舟航而濟湘兮，耳聊啾而戃慌。波淫淫而周流兮，鴻溶溢而滔蕩。路曼曼其無端兮，周容容而無識。引日月以指極兮，少須臾而釋思。水波遠以冥冥兮，眇不睹其東西。順風波以南北兮，霧宵晦以紛紛。日杳杳以西頹兮，路長遠而窘迫。欲酌醴以娛憂兮，蹇騷騷而不釋。歎曰：飄風蓬龍埃坲々兮，草木搖落時槁悴兮，遭傾遇禍不可救兮，長吟永欷涕究究兮，舒情陳詩冀以自免兮，頹流下隕身日遠兮。惜賢覽屈氏之離騷兮，心哀哀而怫鬱。聲嗷嗷以寂寥兮，顧僕夫之憔悴。撥諂諛而匡邪兮，切淟涊之流俗。蕩渨涹之奸咎兮，夷蠢蠢之溷濁。懷芬香而挾蕙兮，佩江蘺之婓婓。握申椒與杜若兮，冠浮雲之峨峨。登長陵而四望兮，覽芷圃之蠡蠡。游蘭皋與蕙林兮，睨玉石之嵾嵯。揚精華以炫燿兮，芳鬱渥而純美。結桂樹之旖旎兮，紉荃蕙與辛夷。芳若茲而不禦兮，捐林薄而菀死。驅子僑之奔走兮，申徒狄之赴淵。若由夷之純美兮，介子推之隱山。晉申生之離殃兮，荊和氏之泣血。吳申胥之抉眼兮，王子比干之橫廢。欲卑身而下體兮，心隱惻而不置。方圜殊而不合兮，鉤繩用而異態。欲俟時於須臾兮，日陰曀其將暮。時遲遲其日進兮，年忽忽而日度。妄周容而入世兮，內距閉而不開。俟時風之清激兮，愈氛霧其如塺。進雄鳩之耿耿兮，讒介介而蔽之。默順風以偃仰兮，尚由由而進之。心懭悢以冤結兮，情舛錯以曼憂。搴薜荔于山野兮，采撚支於中洲。望高丘而歎涕兮，悲吸吸而長懷。孰契契而委棟兮，日晻晻而下頹。歎曰：江湘油油長流汩兮，挑揄揚汰蕩迅疾兮。憂心輾轉愁怫鬱兮，冤結未舒長隱忿兮，丁時逢殃可奈何兮，勞心悁悁涕滂沱兮。憂苦悲餘心之悁悁兮，哀故邦之逢殃。辭九年而不復兮，獨煢煢而南行。思餘俗之流風兮，心紛錯而不受。遵野莽以呼風兮，步從容於山廋。巡陸夷之曲衍兮，幽空虛以寂寞。倚石岩以流涕兮，憂憔悴而無樂。登巑岏以長企兮，望南郢而闚之。山修遠其遼遼兮，塗漫漫其無時。聽玄鶴之晨鳴兮，于高岡之峨峨。獨憤積而哀娛兮，翔江洲而安歌。三鳥飛以自南兮，覽其志而欲北。原寄言於三鳥兮，去飄疾而不可得。欲遷志而改操兮，心紛結其未離。外彷徨而遊覽兮，內惻隱而含哀。聊須臾以時忘兮，心漸漸其煩錯。原假簧以舒憂兮，志紆鬱其難釋。歎《離騷》以揚意兮，猶未殫于《九章》。長噓吸以於悒兮，涕橫集而成行。傷明珠之赴泥兮，魚眼璣之堅藏。同駑騾與乘駔兮，雜斑駮與闒茸。葛藟虆于桂樹兮，鴟鴞集於木蘭。偓促談於廊廟兮，律魁放乎山間。惡虞氏之簫《韶》兮，好遺風之《激楚》。潛周鼎于江淮兮，爨土鬵於中宇。且人心之持舊兮，而不可保長。邅彼南道兮，征夫宵行。思念郢路兮，還顧睠睠。涕流交集兮，泣下漣漣。歎曰：登山長望中心悲兮，菀彼青青泣如頹兮，留思北顧涕漸漸兮，折銳摧矜凝氾濫兮，念我煢煢魂誰求兮，僕夫慌悴散若流兮。湣命昔皇考之嘉志兮，喜登能而亮賢。情純潔而罔薉兮，姿盛質而無愆。放佞人與諂諛兮，斥讒夫與便嬖。親忠正之悃誠兮，招貞良與明智。心溶溶其不可量兮，情澹澹其若淵。回邪辟而不能入兮，誠原藏而不可遷。逐下袟於後堂兮，迎虙妃于伊雒。刜讒賊於中廇兮，選呂管于榛薄。叢林之下無怨士兮，江河之畔無隱夫。三苗之徒以放逐兮，伊皋之倫以充廬。今反表以為裡兮，顛裳以為衣。戚宋萬於兩楹兮，廢周邵於遐夷。卻騏驥以轉運兮，騰驢騾以馳逐。蔡女黜而出帷兮，戎婦入而綵繡服。慶忌囚於阱室兮，陳不占戰而赴圍。破伯牙之號鐘兮，挾人箏而彈緯。藏瑉石于金匱兮，捐赤瑾於中庭。韓信蒙於介胄兮，行夫將而攻城。莞芎棄於澤洲兮，瓟瓥蠹於筐簏。麒麟奔於九皋兮，熊羆群而逸囿。折芳枝與瓊華兮，樹枳棘與薪柴。掘荃蕙與射干兮，耘藜藿與蘘荷。惜今世其何殊兮，遠近思而不同。或沉淪其無所達兮，或清激其無所通。哀餘生之不當兮，獨蒙毒而逢尤。雖謇謇以申志兮，君乖差而屏之。誠惜芳之菲菲兮，反以茲為腐也。懷椒聊之蔎蔎兮，乃逢紛以罹詬也。歎曰：嘉皇既歿終不返兮，山中幽險郢路遠兮。讒人諓諓孰可愬兮，征夫罔極誰可語兮。行吟累欷聲喟喟兮，懷憂含戚何侘傺兮。思古冥冥深林兮，樹木鬱鬱。山參差以嶄岩兮，阜杳杳以蔽日。悲餘心之悁悁兮，目眇眇而遺泣。風騷屑以搖木兮，雲吸吸以湫戾。悲餘生之無歡兮，愁倥傯于山陸。旦徘徊於長阪兮，夕彷徨而獨宿。發披披以鬤鬤兮，躬劬勞而瘏悴。魂俇俇而南行兮，泣霑襟而濡袂。心嬋媛而無告兮，口噤閉而不言。違郢都之舊閭兮，回湘、沅而遠遷。念餘邦之橫陷兮，宗鬼神之無次。閔先嗣之中絕兮，心惶惑而自悲。聊浮游於山陿兮，步周流于江畔。臨深水而長嘯兮，且倘佯而氾觀。興離騷之微文兮，冀靈修之壹悟。還余車于南郢兮，複往軌于初古。道修遠其難遷兮，傷餘心之不能已。背三五之典刑兮，絕洪范之辟紀。播規矩以背度兮，錯權衡而任意。操繩墨而放棄兮，傾容幸而侍側。甘棠枯于豐草兮，藜棘樹於中庭。西施斥于北宮兮，仳倠倚於彌楹。烏獲戚而驂乘兮，燕公操于馬圉。蒯聵登於清府兮，咎繇棄而在野。蓋見茲以永歎兮，欲登階而狐疑。乘白水而高騖兮，因徙弛而長詞。歎曰：倘佯壚阪沼水深兮，容與漢渚涕淫淫兮，鍾牙已死誰為聲兮？纖阿不禦焉舒情兮，曾哀悽欷心離離兮，還顧高丘泣如灑兮。遠遊悲餘性之不可改兮，屢懲艾而不迻。服覺皓以殊俗兮，貌揭揭以巍巍。譬若王僑之乘雲兮，載赤霄而淩太清。欲與天地參壽兮，與日月而比榮。登昆侖而北首兮，悉靈圉而來謁。選鬼神于太陰兮，登閶闔于玄闕。回朕車俾西引兮，褰虹旗於玉門。馳六龍于三危兮，朝西靈於九濱。結餘軫於西山兮，橫飛穀以南征。絕都廣以直指兮，曆祝融於硃冥。枉玉衡於炎火兮，委兩館于咸唐。貫澒濛以東朅兮，維六龍於扶桑。周流覽于四海兮，志升降以高馳。徵九神於回極兮，建虹采以招指。駕鸞鳳以上游兮，從玄鶴與鷦明。孔鳥飛而送迎兮，騰群鶴於瑤光。排帝宮與羅囿兮，升縣圃以眩滅。結瓊枝以雜佩兮，立長庚以繼日。淩驚雷以軼駭電兮，綴鬼谷於北辰。鞭風伯使先驅兮，囚靈玄于虞淵。遡高風以低佪兮，覽周流于朔方。就顓頊而敶辭兮，考玄冥于空桑。旋車逝於崇山兮，奏虞舜於蒼梧。濟楊舟於會稽兮，就申胥於五湖。見南郢之流風兮，殞余躬於沅湘。望舊邦之黯黮兮，時溷濁其猶未央。懷蘭茝之芬芳兮，妒被離而折之。張絳帷以襜襜兮，風邑邑而蔽之。日暾暾其西舍兮，陽焱焱而複顧。聊假日以須臾兮，何騷騷而自故。歎曰：譬彼蛟龍乘雲浮兮，汎淫澒溶紛若霧兮。潺湲轇轕雷動電發馺高舉兮。升虛淩冥沛濁浮清入帝宮兮，搖翹奮羽馳風騁雨遊無窮兮。,楚辭,九歎
范仲淹,宋代,慶曆四年春，滕子京謫守巴陵郡。越明年，政通人和，百廢具興。乃重修岳陽樓，增其舊制，刻唐賢今人詩賦於其上。屬予作文以記之。(具通：俱)予觀夫巴陵勝狀，在洞庭一湖。銜遠山，吞長江，浩浩湯湯，橫無際涯；朝暉夕陰，氣象萬千。此則岳陽樓之大觀也，前人之述備矣。然則北通巫峽，南極瀟湘，遷客騷人，多會於此，覽物之情，得無異乎?若夫霪雨霏霏，連月不開，陰風怒號，濁浪排空；日星隱曜，山嶽潛形；商旅不行，檣傾楫摧；薄暮冥冥，虎嘯猿啼。登斯樓也，則有去國懷鄉，憂讒畏譏，滿目蕭然，感極而悲者矣。(隱曜一作：隱耀；霪雨通：淫雨)至若春和景明，波瀾不驚，上下天光，一碧萬頃；沙鷗翔集，錦鱗游泳；岸芷汀蘭，鬱鬱青青。而或長煙一空，皓月千里，浮光躍金，靜影沉璧，漁歌互答，此樂何極！登斯樓也，則有心曠神怡，寵辱偕忘，把酒臨風，其喜洋洋者矣。嗟夫！予嘗求古仁人之心，或異二者之為，何哉？不以物喜，不以己悲；居廟堂之高則憂其民；處江湖之遠則憂其君。是進亦憂，退亦憂。然則何時而樂耶？其必曰“先天下之憂而憂，後天下之樂而樂乎。”噫！微斯人，吾誰與歸？時六年九月十五日。,辭賦,岳陽樓記
柳宗元,唐代,自余為僇人，居是州。恒惴慄。時隙也，則施施而行，漫漫而遊。日與其徒上高山，入深林，窮回溪，幽泉怪石，無遠不到。到則披草而坐，傾壺而醉。醉則更相枕以臥，臥而夢。意有所極，夢亦同趣。覺而起，起而歸。以為凡是州之山水有異態者，皆我有也，而未始知西山之怪特。今年九月二十八日，因坐法華西亭，望西山，始指異之。遂命僕人過湘江，緣染溪，斫榛莽，焚茅茷，窮山之高而上。攀援而登，箕踞而遨，則凡數州之土壤，皆在衽席之下。其高下之勢，岈然窪然，若垤若穴，尺寸千里，攢蹙累積，莫得遁隱。縈青繚白，外與天際，四望如一。然後知是山之特立，不與培塿為類，悠悠乎與顥氣俱，而莫得其涯；洋洋乎與造物者遊，而不知其所窮。引觴滿酌，頹然就醉，不知日之入。蒼然暮色，自遠而至，至無所見，而猶不欲歸。心凝形釋，與萬化冥合。然後知吾向之未始游，遊於是乎始，故為之文以志。是歲，元和四年也。鑽鉧潭，在西山西。其始蓋冉水自南奔注，抵山石，屈折東流；其顛委勢峻，蕩擊益暴，齧其涯，故旁廣而中深，畢至石乃止；流沫成輪，然後徐行。其清而平者，且十畝。有樹環焉，有泉懸焉。其上有居者，以予之亟遊也，一旦款門來告曰：“不勝官租、私券之委積，既芟山而更居，願以潭上田貿財以緩禍。”予樂而如其言。則崇其台，延其檻，行其泉于高者而墜之潭，有聲潀然。尤與中秋觀月為宜，於以見天之高，氣之迥。孰使予樂居夷而忘故土者，非茲潭也歟？得西山後八日，尋山口西北道二百步，有得鑽鉧潭。潭西二十五步，當湍而浚者為魚梁。梁之上有丘焉，生竹樹。其石之突怒偃蹇，負土而出，爭為奇狀者，殆不可數。其嶔然相累而下者，若牛馬之飲於溪；其沖然角列而上者，若熊羆之登於山。丘之小不能一畝，可以籠而有之。問其主，曰：“唐氏之棄地，貨而不售。”問其價，曰：“止四百。”餘憐而售之。李深源、元克已時同游，皆大喜，出自意外。即更取器用，鏟刈穢草，伐去惡木，烈火而焚之。嘉木立，美竹露。奇石顯。由其中以望，則山之高，雲之浮，溪之流，鳥獸之遨遊，舉熙熙然回巧獻技，以效茲丘之下。枕席而臥，則清冷冷狀與目謀，瀯瀯之聲與耳謀，悠然而虛者與神謀，淵然而靜者與心謀。不匝旬而得異地者二，雖古好古之士，或未能至焉。噫！以茲丘之勝，致之灃、鎬、、杜，則貴遊之士爭買者，日增千金而愈不可得。今棄是州也，農夫漁父過而陋之，賈四百，連歲不能售。而我與深源、克已獨喜得之，是其果有遭乎！書于石，所以賀茲丘之遭也。從小丘西行百二十步，隔篁竹，聞水聲，如鳴佩環，心樂之。伐竹取道，下見小潭，水尤清冽。全石以為底，近岸，卷石底以出，為坻，為嶼，為嵁，為岩。青樹翠蔓，蒙絡搖綴，參差披拂。潭中魚可百許頭，皆若空遊無所依。日光下澈，影布石上，佁然不動;俶爾遠逝，往來翕忽，似與游者相樂。潭西南而望，鬥折蛇行，明滅可見。其岸勢犬牙差互，不可知其源。坐潭上，四面竹樹環合，寂寥無人，淒神寒骨，悄愴幽邃。以其境過清，不可久居，乃記之而去。同遊者：吳武陵，龔古，余弟宗玄。隸而從者，崔氏二小生：曰恕己，曰奉壹。由冉溪西南水行十裡，山水之可取者五，莫若鑽鉧潭。由溪口而西，陸行，可取者八九，莫若西山。由朝陽岩東南水行，至蕪江，可取者三，莫若袁家渴。皆永中幽麗奇處也。楚越之間方言，謂水之反流為“渴”。渴上與南館高嶂合，下與百家瀨合。其中重洲小溪，澄潭淺渚，間廁曲折，平者深墨，峻者沸白。舟行若窮，忽而無際。有小山出水中，皆美石，上生青叢，冬夏常蔚然。其旁多岩詞，其下多白礫，其樹多楓柟石楠，樟柚，草則蘭芷。又有奇卉，類合歡而蔓生，轇轕水石。每風自四山而下，振動大木，掩苒眾草，紛紅駭綠，蓊葧香氣，沖濤旋瀨，退貯溪穀，搖飃葳蕤，與時推移。其大都如此，餘無以窮其狀。永之人未嘗游焉，餘得之不敢專焉，出而傳於世。其地主袁氏。故以名焉。自渴西南行不能百步，得石渠，民橋其上。有泉幽幽然，其鳴乍大乍細。渠之廣或咫尺，或倍尺，其長可十許步。其流抵大石，伏出其下。踰石而往，有石泓，昌蒲被之，青鮮環周。又折西行，旁陷岩石下，北墮小潭。潭幅員減百尺，清深多倏魚。又北曲行紆餘，睨若無窮，然卒入於渴。其側皆詭石、怪木、奇卉、美箭，可列坐而庥焉。風搖其巔，韻動崖谷。視之既靜，其聽始遠。予從州牧得之。攬去翳朽，決疏土石，既崇而焚，既釃釃而盈。惜其未始有傳焉者，故累記其所屬，遺之其人，書之其陽，俾後好事者求之得以易。元和七年正月八日，鷁渠至大石。十月十九日，踰石得石泓小潭，渠之美於是始窮也。石渠之事既窮，上由橋西北下土山之陰，民又橋焉。其水之大，倍石渠三之一，亙石為底，達於兩涯。若床若堂，若陳筳席，若限閫奧。水平布其上，流若織文，響若操琴。揭跣而往，折竹掃陳葉，排腐木，可羅胡床十八九居之。交絡之流，觸激之音，皆在床下；翠羽之水，龍鱗之石，均蔭其上。古之人其有樂乎此耶？後之來者有能追予之踐履耶？得之日，與石渠同。由渴而來者，先石渠，後石澗；由百家瀨上而來者，先石澗，後石渠。澗之可窮者，皆出石城村東南，其間可樂者數焉。其上深山幽林逾峭險，道狹不可窮也。自西山道口徑北踰黃茅嶺而下，有二道：其一西出，尋之無所得；其一少北而東，不過四十丈，土斷二川分，有積石橫當其垠。其上為睥睨梁欐之形；其旁出堡塢，有若門焉，窺之正黑，投以小石，洞然有水聲，其響之激越，良久乃已。環之可上，望甚遠。無土壤而生嘉樹美箭，益奇而堅，奇疏數偃仰，類智者所施也。噫！吾疑造物者之有無久矣，及是，愈以為誠有。又怪其不為之中州而列是夷狄，更千百年不得一售其伎，是固勞而無用，神者倘不宜如是，則其果無乎？或曰：以慰夫賢而辱於此者。或曰：其氣之靈，不為偉人而獨為是物，故楚之南少人而多石。是二者餘未信之。,辭賦,永州八記
歐陽修,宋代,歐陽子方夜讀書，聞有聲自西南來者，悚然而聽之，曰：“異哉！”初淅瀝以蕭颯，忽奔騰而砰湃，如波濤夜驚，風雨驟至。其觸於物也，鏦鏦錚錚，金鐵皆鳴；又如赴敵之兵，銜枚疾走，不聞號令，但聞人馬之行聲。予謂童子：“此何聲也？汝出視之。”童子曰：“星月皎潔，明河在天，四無人聲，聲在樹間。”餘曰：“噫嘻悲哉！此秋聲也，胡為而來哉？蓋夫秋之為狀也：其色慘澹，煙霏雲斂；其容清明，天高日晶；其氣栗冽，砭人肌骨；其意蕭條，山川寂寥。故其為聲也，淒淒切切，呼號憤發。豐草綠縟而爭茂，佳木蔥蘢而可悅；草拂之而色變，木遭之而葉脫。其所以摧敗零落者，乃其一氣之餘烈。夫秋，刑官也，于時為陰；又兵象也，于行用金，是謂天地之義氣，常以肅殺而為心。天之於物，春生秋實，故其在樂也，商聲主西方之音，夷則為七月之律。商，傷也，物既老而悲傷；夷，戮也，物過盛而當殺。”(餘曰一作：予曰)“嗟乎！草木無情，有時飄零。人為動物，惟物之靈；百憂感其心，萬事勞其形；有動於中，必搖其精。而況思其力之所不及，憂其智之所不能；宜其渥然丹者為槁木，黟然黑者為星星。奈何以非金石之質，欲與草木而爭榮？念誰為之戕賊，亦何恨乎秋聲！”童子莫對，垂頭而睡。但聞四壁蟲聲唧唧，如助予之歎息。 ,辭賦,秋聲賦
曹植,魏晉,黃初三年，余朝京師，還濟洛川。古人有言，斯水之神，名曰宓妃。感宋玉對楚王神女之事，遂作斯賦，其詞曰：餘從京域，言歸東藩，背伊闕，越轘轅，經通穀，陵景山。日既西傾，車殆馬煩。爾乃稅駕乎蘅皋，秣駟乎芝田，容與乎陽林，流眄乎洛川。於是精移神駭，忽焉思散。俯則未察，仰以殊觀。睹一麗人，於岩之畔。乃援禦者而告之曰：“爾有覿於彼者乎？彼何人斯，若此之豔也！”禦者對曰：“臣聞河洛之神，名曰宓妃。然則君王所見，無乃是乎？其狀若何，臣願聞之。”餘告之曰：其形也，翩若驚鴻，婉若游龍，榮曜秋菊，華茂春松。髣髴兮若輕雲之蔽月，飄颻兮若流風之回雪。遠而望之，皎若太陽升朝霞。迫而察之，灼若芙蕖出淥波。穠纖得衷，修短合度。肩若削成，腰如約素。延頸秀項，皓質呈露，芳澤無加，鉛華弗禦。雲髻峨峨，修眉聯娟，丹唇外朗，皓齒內鮮。明眸善睞，靨輔承權，瓌姿豔逸，儀靜體閑。柔情綽態，媚於語言。奇服曠世，骨像應圖。披羅衣之璀粲兮，珥瑤碧之華琚。戴金翠之首飾，綴明珠以耀軀。踐遠遊之文履，曳霧綃之輕裾。微幽蘭之芳藹兮，步踟躕於山隅。於是忽焉縱體，以遨以嬉。左倚采旄，右蔭桂旗。攘皓腕於神滸兮，采湍瀨之玄芝。餘情悅其淑美兮，心振盪而不怡。無良媒以接歡兮，托微波而通辭。願誠素之先達兮，解玉佩以要之。嗟佳人之信修兮，羌習禮而明詩。抗瓊珶以和予兮，指潛淵而為期。執眷眷之款實兮，懼斯靈之我欺。感交甫之棄言兮，悵猶豫而狐疑。收和顏而靜志兮，申禮防以自持。於是洛靈感焉，徙倚彷徨。神光離合，乍陰乍陽。竦輕軀以鶴立，若將飛而未翔。踐椒塗之郁烈，步蘅薄而流芳。超長吟以永慕兮，聲哀厲而彌長。爾乃眾靈雜遝，命儔嘯侶。或戲清流，或翔神渚。或采明珠，或拾翠羽。從南湘之二妃，攜漢濱之遊女。歎匏瓜之無匹兮，詠牽牛之獨處。揚輕袿之猗靡兮，翳修袖以延佇。體迅飛鳧，飄忽若神。淩波微步，羅襪生塵。動無常則，若危若安。進止難期，若往若還。轉眄流精，光潤玉顏。含辭未吐，氣若幽蘭。華容婀娜，令我忘餐。於是屏翳收風，川後靜波。馮夷鳴鼓，女媧清歌。騰文魚以警乘，鳴玉鸞以偕逝。六龍儼其齊首，載雲車之容裔。鯨鯢踴而夾轂，水禽翔而為衛。於是越北沚，過南岡，紆素領，回清陽，動朱唇以徐言，陳交接之大綱。恨人神之道殊兮，怨盛年之莫當。抗羅袂以掩涕兮，淚流襟之浪浪。悼良會之永絕兮，哀一逝而異鄉。無微情以效愛兮，獻江南之明璫。雖潛處於太陰，長寄心于君王。忽不悟其所舍，悵神宵而蔽光。於是背下陵高，足往神留。遺情想像，顧望懷愁。冀靈體之複形，禦輕舟而上溯。浮長川而忘返，思綿綿而增慕。夜耿耿而不寐，沾繁霜而至曙。命僕夫而就駕，吾將歸乎東路。攬騑轡以抗策，悵盤桓而不能去。,辭賦,洛神賦
蘇軾,宋代,"壬戌之秋，七月既望，蘇子與客泛舟游於赤壁之下。清風徐來，水波不興。舉酒屬客，誦明月之詩，歌窈窕之章。少焉，月出於東山之上，徘徊于鬥牛之間。白露橫江，水光接天。縱一葦之所如，淩萬頃之茫然。浩浩乎如馮虛禦風，而不知其所止；飄飄乎如遺世獨立,羽化而登仙。(馮通：憑)於是飲酒樂甚，扣舷而歌之。歌曰：“桂棹兮蘭槳，擊空明兮溯流光。渺渺兮予懷，望美人兮天一方。”客有吹洞簫者，倚歌而和之。其聲嗚嗚然，如怨如慕，如泣如訴；餘音嫋嫋，不絕如縷。舞幽壑之潛蛟，泣孤舟之嫠婦。蘇子愀然，正襟危坐，而問客曰：“何為其然也？”客曰：“‘月明星稀，烏鵲南飛。’此非曹孟德之詩乎？西望夏口，東望武昌，山川相繆，鬱乎蒼蒼，此非孟德之困于周郎者乎？方其破荊州，下江陵，順流而東也，舳艫千里，旌旗蔽空，釃酒臨江，橫槊賦詩，固一世之雄也，而今安在哉？況吾與子漁樵于江渚之上，侶魚蝦而友麋鹿，駕一葉之扁舟，舉匏樽以相屬。寄蜉蝣於天地，渺滄海之一粟。哀吾生之須臾，羨長江之無窮。挾飛仙以遨遊，抱明月而長終。知不可乎驟得，托遺響於悲風。”蘇子曰：“客亦知夫水與月乎？逝者如斯，而未嘗往也；盈虛者如彼，而卒莫消長也。蓋將自其變者而觀之，則天地曾不能以一瞬；自其不變者而觀之，則物與我皆無盡也，而又何羨乎！且夫天地之間，物各有主，苟非吾之所有，雖一毫而莫取。惟江上之清風，與山間之明月，耳得之而為聲，目遇之而成色，取之無禁，用之不竭。是造物者之無盡藏也，而吾與子之所共適。”(共適一作：共食)客喜而笑，洗盞更酌。肴核既盡，杯盤狼籍。相與枕藉乎舟中，不知東方之既白。",辭賦,前赤壁賦
杜牧,唐代,六王畢，四海一，蜀山兀，阿房出。覆壓三百餘裡，隔離天日。驪山北構而西折，直走咸陽。二川溶溶，流入宮牆。五步一樓，十步一閣；廊腰縵回，簷牙高啄；各抱地勢，鉤心鬥角。盤盤焉，囷囷焉，蜂房水渦，矗不知其幾千萬落。長橋臥波，未雲何龍？複道行空，不霽何虹？高低冥迷，不知西東。歌台暖響，春光融融；舞殿冷袖，風雨淒淒。一日之內，一宮之間，而氣候不齊。(不知乎一作：不知其；西東一作：東西)妃嬪媵嬙，王子皇孫，辭樓下殿，輦來于秦，朝歌夜弦，為秦宮人。明星熒熒，開妝鏡也；綠雲擾擾，梳曉鬟也；渭流漲膩，棄脂水也；煙斜霧橫，焚椒蘭也。雷霆乍驚，宮車過也；轆轆遠聽，杳不知其所之也。一肌一容，盡態極妍，縵立遠視，而望幸焉。有不得見者，三十六年。(有不得見者一作：有不見者)燕趙之收藏，韓魏之經營，齊楚之精英，幾世幾年，剽掠其人，倚疊如山。一旦不能有，輸來其間。鼎鐺玉石，金塊珠礫，棄擲邐迤，秦人視之，亦不甚惜。嗟乎！一人之心，千萬人之心也。秦愛紛奢，人亦念其家。奈何取之盡錙銖，用之如泥沙！使負棟之柱，多於南畝之農夫；架梁之椽，多於機上之工女；釘頭磷磷，多於在庾之粟粒；瓦縫參差，多於周身之帛縷；直欄橫檻，多於九土之城郭；管弦嘔啞，多於市人之言語。使天下之人，不敢言而敢怒。獨夫之心，日益驕固。戍卒叫，函谷舉，楚人一炬，可憐焦土！嗚呼！滅六國者六國也，非秦也；族秦者秦也，非天下也。嗟乎！使六國各愛其人，則足以拒秦；使秦複愛六國之人，則遞三世可至萬世而為君，誰得而族滅也？秦人不暇自哀，而後人哀之；後人哀之而不鑒之，亦使後人而複哀後人也。,辭賦,阿房宮賦
歐陽修,宋代,環滁皆山也。其西南諸峰，林壑尤美，望之蔚然而深秀者，琅琊也。山行六七裡，漸聞水聲潺潺而瀉出於兩峰之間者，釀泉也。峰迴路轉，有亭翼然臨於泉上者，醉翁亭也。作亭者誰？山之僧智仙也。名之者誰？太守自謂也。太守與客來飲於此，飲少輒醉，而年又最高，故自號曰醉翁也。醉翁之意不在酒，在乎山水之間也。山水之樂，得之心而寓之酒也。若夫日出而林霏開，雲歸而岩穴暝，晦明變化者，山間之朝暮也。野芳發而幽香，佳木秀而繁陰，風霜高潔，水落而石出者，山間之四時也。朝而往，暮而歸，四時之景不同，而樂亦無窮也。至於負者歌于途，行者休于樹，前者呼，後者應，傴僂提攜，往來而不絕者，滁人遊也。臨溪而漁，溪深而魚肥。釀泉為酒，泉香而酒洌；山肴野蔌，雜然而前陳者，太守宴也。宴酣之樂，非絲非竹，射者中，弈者勝，觥籌交錯，起坐而喧嘩者，眾賓歡也。蒼顏白髮，頹然乎其間者，太守醉也。已而夕陽在山，人影散亂，太守歸而賓客從也。樹林陰翳，鳴聲上下，遊人去而禽鳥樂也。然而禽鳥知山林之樂，而不知人之樂；人知從太守游而樂，而不知太守之樂其樂也。醉能同其樂，醒能述以文者，太守也。太守謂誰？廬陵歐陽修也。,辭賦,醉翁亭記
江淹,南北朝,黯然銷魂者，唯別而已矣！況秦吳兮絕國，複燕宋兮千里。或春苔兮始生，乍秋風兮暫起。是以行子腸斷，百感淒惻。風蕭蕭而異響，雲漫漫而奇色。舟凝滯于水濱，車逶遲於山側。棹容與而詎前，馬寒鳴而不息。掩金觴而誰禦，橫玉柱而沾軾。居人愁臥，怳若有亡。日下壁而沉彩，月上軒而飛光。見紅蘭之受露，望青楸之離霜。巡層楹而空掩，撫錦幕而虛涼。知離夢之躑躅，意別魂之飛揚。故別雖一緒，事乃萬族。至若龍馬銀鞍，朱軒繡軸，帳飲東都，送客金穀。琴羽張兮簫鼓陳，燕、趙歌兮傷美人，珠與玉兮豔暮秋，羅與綺兮嬌上春。驚駟馬之仰秣，聳淵魚之赤鱗。造分手而銜涕，感寂寞而傷神。乃有劍客慚恩，少年報士，韓國趙廁，吳宮燕市。割慈忍愛，離邦去裡，瀝泣共訣，抆血相視。驅征馬而不顧，見行塵之時起。方銜感於一劍，非買價於泉裡。金石震而色變，骨肉悲而心死。或乃邊郡未和，負羽從軍。遼水無極，雁山參雲。閨中風暖，陌上草薰。日出天而曜景，露下地而騰文。鏡朱塵之照爛，襲青氣之煙煴，攀桃李兮不忍別，送愛子兮沾羅裙。至如一赴絕國，詎相見期？視喬木兮故里，決北梁兮永辭，左右兮魄動，親朋兮淚滋。可班荊兮憎恨，惟樽酒兮敘悲。值秋雁兮飛日，當白露兮下時，怨複怨兮遠山曲，去複去兮長河湄。又若君居淄右，妾家河陽，同瓊珮之晨照，共金爐之夕香。君結綬兮千里，惜瑤草之徒芳。慚幽閨之琴瑟，晦高臺之流黃。春宮閟此青苔色，秋帳含此明月光，夏簟清兮晝不暮，冬釭凝兮夜何長！織錦曲兮泣已盡，回文詩兮影獨傷。儻有華陰上士，服食還仙。術既妙而猶學，道已寂而未傳。守丹灶而不顧，煉金鼎而方堅。駕鶴上漢，驂鸞騰天。暫遊萬里，少別千年。惟世間兮重別，謝主人兮依然。下有芍藥之詩，佳人之歌，桑中衛女，上宮陳娥。春草碧色，春水淥波，送君南浦，傷如之何！至乃秋露如珠，秋月如圭，明月白露，光陰往來，與子之別，思心徘徊。是以別方不定，別理千名，有別必怨，有怨必盈。使人意奪神駭，心折骨驚，雖淵、雲之墨妙，嚴、樂之筆精，金閨之諸彥，蘭台之群英，賦有淩雲之稱，辨有雕龍之聲，誰能摹暫離之狀，寫永訣之情著乎？ ,辭賦,別賦
宋玉,先秦,楚襄王游于蘭台之宮，宋玉景差侍。有風颯然而至，王乃披襟而當之，曰：“快哉此風！寡人所與庶人共者邪？”宋玉對曰：“此獨大王之風耳，庶人安得而共之！”王曰：“夫風者，天地之氣，溥暢而至，不擇貴賤高下而加焉。今子獨以為寡人之風，豈有說乎？”宋玉對曰：“臣聞于師：枳句來巢，空穴來風。其所托者然，則風氣殊焉。”王曰：“夫風始安生哉？”宋玉對曰：“夫風生於地，起於青蘋之末。侵淫溪谷，盛怒於土囊之口。緣太山之阿，舞于松柏之下，飄忽淜滂，激颺熛怒。耾耾雷聲，回穴錯迕。蹶石伐木，梢殺林莽。至其將衰也，被麗披離，沖孔動楗，眴煥粲爛，離散轉移。故其清涼雄風，則飄舉升降。乘淩高城，入于深宮。抵華葉而振氣，徘徊于桂椒之間，翱翔于激水之上。將擊芙蓉之精。獵蕙草，離秦衡，概新夷，被荑楊，回穴沖陵，蕭條眾芳。然後徜徉中庭，北上玉堂，躋于羅幢，經於洞房，乃得為大王之風也。故其風中人狀，直慘淒惏栗，清涼增欷。清清泠泠，愈病析酲，發明耳目，寧體便人。此所謂大王之雄風也。”王曰：“善哉論事！夫庶人之風，豈可聞乎？”宋玉對曰：“夫庶人之風，塕然起於窮巷之間，堀堁揚塵，勃鬱煩冤，沖孔襲門。動沙堁，吹死灰，駭溷濁，揚腐余，邪薄入甕牖，至於室廬。故其風中人狀，直憞溷鬱邑，毆溫致濕，中心慘怛，生病造熱。中唇為胗，得目為篾，啖齰嗽獲，死生不卒。此所謂庶人之雌風也。” ,辭賦,風賦
曾鞏,宋代,臨川之城東，有地隱然而高，以臨於溪，曰新城。新城之上，有池窪然而方以長，曰王羲之之墨池者，荀伯子《臨川記》雲也。羲之嘗慕張芝，臨池學書，池水盡黑，此為其故跡，豈信然邪？方羲之之不可強以仕，而嘗極東方，出滄海，以娛其意於山水之間；豈其徜徉肆恣，而又嘗自休於此邪？羲之之書晚乃善，則其所能，蓋亦以精力自致者，非天成也。然後世未有能及者，豈其學不如彼邪？則學固豈可以少哉，況欲深造道德者邪？墨池之上，今為州學舍。教授王君盛恐其不章也，書‘晉王右軍墨池’之六字於楹間以揭之。又告于鞏曰：“願有記”。推王君之心，豈愛人之善，雖一能不以廢，而因以及乎其跡邪？其亦欲推其事以勉其學者邪？夫人之有一能而使後人尚之如此，況仁人莊士之遺風余思被于來世者何如哉！慶曆八年九月十二日，曾鞏記。 ,辭賦,墨池記
王粲,兩漢,登茲樓以四望兮，聊暇日以銷憂。覽斯宇之所處兮，實顯敞而寡仇。挾清漳之通浦兮，倚曲沮之長洲。背墳衍之廣陸兮，臨皋隰之沃流。北彌陶牧，西接昭邱。華實蔽野，黍稷盈疇。雖信美而非吾土兮，曾何足以少留！遭紛濁而遷逝兮，漫逾紀以迄今。情眷眷而懷歸兮，孰憂思之可任？憑軒檻以遙望兮，向北風而開襟。平原遠而極目兮，蔽荊山之高岑。路逶迤而修迥兮，川既漾而濟深。悲舊鄉之壅隔兮，涕橫墜而弗禁。昔尼父之在陳兮，有歸歟之歎音。鐘儀幽而楚奏兮，莊舄顯而越吟。人情同於懷土兮，豈窮達而異心！惟日月之逾邁兮，俟河清其未極。冀王道之一平兮，假高衢而騁力。懼匏瓜之徒懸兮，畏井渫之莫食。步棲遲以徙倚兮，白日忽其將匿。風蕭瑟而並興兮，天慘慘而無色。獸狂顧以求群兮，鳥相鳴而舉翼，原野闃其無人兮，征夫行而未息。心悽愴以感發兮，意忉怛而慘惻。循階除而下降兮，氣交憤於胸臆。夜參半而不寐兮，悵盤桓以反側。 ,辭賦,登樓賦
蘇舜欽,宋代,予以罪廢，無所歸。扁舟吳中，始僦舍以處。時盛夏蒸燠，土居皆褊狹，不能出氣，思得高爽虛辟之地，以舒所懷，不可得也。一日過郡學，東顧草樹鬱然，崇阜廣水，不類乎城中。並水得微徑于雜花修竹之間。東趨數百步，有棄地，縱廣合五六十尋，三向皆水也。杠之南，其地益闊，旁無民居，左右皆林木相虧蔽。訪諸舊老，雲錢氏有國，近戚孫承右之池館也。坳隆勝勢，遺意尚存。予愛而徘徊，遂以錢四萬得之，構亭北碕，號‘滄浪’焉。前竹後水，水之陽又竹，無窮極。澄川翠幹，光影會合於軒戶之間，尤與風月為相宜。予時榜小舟，幅巾以往，至則灑然忘其歸。觴而浩歌，踞而仰嘯，野老不至，魚鳥共樂。形骸既適則神不煩，觀聽無邪則道以明；返思向之汩汩榮辱之場，日與錙銖利害相磨戛，隔此真趣，不亦鄙哉！噫！人固動物耳。情橫於內而性伏，必外寓於物而後遣。寓久則溺，以為當然；非勝是而易之，則悲而不開。惟仕宦溺人為至深。古之才哲君子，有一失而至於死者多矣，是未知所以自勝之道。予既廢而獲斯境，安於沖曠，不與眾驅，因之複能乎內外失得之原，沃然有得，笑閔萬古。尚未能忘其所寓目，用是以為勝焉！ ,辭賦,滄浪亭記
向秀,魏晉,余與嵇康、呂安居止接近，其人並有不羈之才。然嵇志遠而疏，呂心曠而放，其後各以事見法。嵇博綜技藝，於絲竹特妙。臨當就命，顧視日影，索琴而彈之。餘逝將西邁，經其舊廬。于時日薄虞淵，寒冰淒然。鄰人有吹笛者，發音寥亮。追思曩昔遊宴之好，感音而歎，故作賦雲：將命適於遠京兮，遂旋反而北徂。濟黃河以泛舟兮，經山陽之舊居。瞻曠野之蕭條兮，息餘駕乎城隅。踐二子之遺跡兮，曆窮巷之空廬。歎黍離之湣周兮，悲麥秀於殷墟。惟古昔以懷今兮，心徘徊以躊躇。棟宇存而弗毀兮，形神逝其焉如。昔李斯之受罪兮，歎黃犬而長吟。悼嵇生之永辭兮，顧日影而彈琴。托運遇于領會兮，寄余命於寸陰。聽鳴笛之慷慨兮，妙聲絕而複尋。停駕言其將邁兮，遂援翰而寫心。,辭賦,思舊賦
張衡,兩漢,游都邑以永久，無明略以佐時。徒臨川以羨魚，俟河清乎未期。感蔡子之慷慨，從唐生以決疑。諒天道之微昧，追漁父以同嬉。超埃塵以遐逝，與世事乎長辭。於是仲春令月，時和氣清；原隰鬱茂，百草滋榮。王雎鼓翼，倉庚哀鳴；交頸頡頏，關關嚶嚶。於焉逍遙，聊以娛情。爾乃龍吟方澤，虎嘯山丘。仰飛纖繳，俯釣長流。觸矢而斃，貪餌吞鉤。落雲間之逸禽，懸淵沉之鯊鰡。于時曜靈俄景，繼以望舒。極般游之至樂，雖日夕而忘劬。感老氏之遺誡，將回駕乎蓬廬。彈五弦之妙指，詠周、孔之圖書。揮翰墨以奮藻，陳三皇之軌模。苟縱心於物外，安知榮辱之所如。 ,辭賦,歸田賦
白居易,唐代,東南山水，余杭郡為最。就郡言，靈隱寺為尤。由寺觀，冷泉亭為甲。亭在山下，水中央，寺西南隅。高不倍尋，廣不累丈，而撮奇得要，地搜勝概，物無遁形。春之日，吾愛其草薰薰，木欣欣，可以導和納粹，暢人血氣。夏之夜，吾愛其泉渟渟，風泠泠，可以蠲煩析酲，起人心情。山樹為蓋，岩石為屏，雲從棟生，水與階平。坐而玩之者，可濯足於床下；臥而狎之者，可垂釣於枕上。矧又潺湲潔沏，粹冷柔滑。若俗士，若道人，眼耳之塵，心舌之垢，不待盥滌，見輒除去。潛利陰益，可勝言哉!斯所以最余杭而甲靈隱也。杭自郡城抵四封，叢山複湖，易為形勝。先是領郡者，有相裡君造虛白亭，有韓僕射皋作候仙亭，有裴庶子棠棣作觀風亭，有盧給事元輔作見山亭，及右司郎中河南元藇最後作此亭。於是五亭相望，如指之列，可謂佳境殫矣，能事畢矣。後來者雖有敏心巧目，無所加焉。故吾繼之，述而不作。長慶三年八月十三日記。,辭賦,冷泉亭記
賈誼,兩漢,誼為長沙王傅三年，有鵩飛入誼舍。鵩似鴞，不祥鳥也。誼即以謫居長沙，長沙卑濕，誼自傷悼，以為壽不得長，乃為賦以自廣也。其辭曰：單閼之歲兮，四月孟夏，庚子日斜兮，鵩集予舍。止於坐隅兮，貌甚閒暇。異物來萃兮，私怪其故。發書占之兮，讖言其度，曰：“野鳥入室兮，主人將去。”請問於鵩兮：“予去何之？吉乎告我，凶言其災。淹速之度兮，語予其期。”鵩乃歎息，舉首奮翼；口不能言，請對以臆：“萬物變化兮，固無休息。斡流而遷兮，或推而還。形氣轉續兮，變化而蟺。沕穆無窮兮，胡可勝言！禍兮福所依，福兮禍所伏；憂喜聚門兮，吉凶同域。彼吳強大兮，夫差以敗；越棲會稽兮，勾踐霸世。斯游遂成兮，卒被五刑；傅說胥靡兮，乃相武丁。夫禍之與福兮，何異糾纆；命不可說兮，孰知其極！水激則旱兮，矢激則遠；萬物回薄兮，振盪相轉。雲蒸雨降兮，糾錯相紛；大鈞播物兮，坱圠無垠。天不可預慮兮，道不可預謀；遲速有命兮，焉識其時。且夫天地為爐兮，造化為工；陰陽為炭兮，萬物為銅。合散消息兮，安有常則？千變萬化兮，未始有極，忽然為人兮，何足控摶；化為異物兮，又何足患！小智自私兮，賤彼貴我；達人大觀兮，物無不可。貪夫殉財兮，烈士殉名。誇者死權兮，品庶每生。怵迫之徒兮，或趨西東；大人不曲兮，意變齊同。愚士系俗兮，窘若囚拘；至人遺物兮，獨與道俱。眾人惑惑兮，好惡積億；真人恬漠兮，獨與道息。釋智遺形兮，超然自喪；寥廓忽荒兮，與道翱翔。乘流則逝兮，得坻則止；縱軀委命兮，不私與己。其生兮若浮，其死兮若休；澹乎若深淵止之靜，泛乎若不系之舟。不以生故自寶兮，養空而浮；德人無累兮，知命不憂。細故蒂芥兮，何足以疑！”,辭賦,鵩鳥賦
賈誼,兩漢,誼為長沙王太傅，既以謫去，意不自得；及度湘水，為賦以吊屈原。屈原，楚賢臣也。被讒放逐，作《離騷》賦，其終篇曰：“已矣哉！國無人兮，莫我知也。”遂自投汨羅而死。誼追傷之，因自喻，其辭曰：恭承嘉惠兮，俟罪長沙；側聞屈原兮，自沉汨羅。造讬湘流兮，敬吊先生；遭世罔極兮，乃殞厥身。嗚呼哀哉！逢時不祥。鸞鳳伏竄兮，鴟梟翱翔。闒茸尊顯兮，讒諛得志；賢聖逆曳兮，方正倒植。世謂隨、夷為溷兮，謂蹠、蹻為廉；莫邪為鈍兮，鉛刀為銛。籲嗟默默，生之無故兮；斡棄周鼎，寶康瓠兮。騰駕罷牛，驂蹇驢兮；驥垂兩耳，服鹽車兮。章甫薦履，漸不可久兮；嗟苦先生，獨離此咎兮。訊曰：已矣！國其莫我知兮，獨壹鬱其誰語？鳳漂漂其高逝兮，固自引而遠去。襲九淵之神龍兮，沕深潛以自珍；偭蟂獺以隱處兮，夫豈從蝦與蛭蟥？所貴聖人之神德兮，遠濁世而自藏；使騏驥可得系而羈兮，豈雲異夫犬羊？般紛紛其離此尤兮，亦夫子之故也。曆九州而其君兮，何必懷此都也？鳳凰翔於千仞兮，覽德輝而下之；見細德之險徵兮，遙曾擊而去之。彼尋常之汙瀆兮，豈能容夫吞舟之巨魚？橫江湖之鱣鯨兮，固將制於螻蟻。 ,辭賦,吊屈原賦
謝莊,南北朝,陳王初喪應、劉，端憂多暇。綠苔生閣，芳塵凝榭。悄焉疚懷，不怡中夜。乃清蘭路，肅桂苑，騰吹寒山，弭蓋秋阪。臨浚壑而怨遙，登崇岫而傷遠。于時斜漢左界，北陸南躔，白露暖空，素月流天。沈吟齊章，殷勤陳篇，抽毫進牘，以命仲宣。仲宣跪而稱曰：臣東鄙幽介，長自丘樊。味道懵學，孤奉明恩。臣聞沈潛既義，高明既經，日以陽德，月以陰靈。擅扶光於東沼，嗣若英於西冥。引玄兔於帝台，集素娥於後庭。朒脁警闕，朏魄示沖，順辰通燭，從星澤風。增華台室，揚采軒宮。委照而吳業昌，淪精而漢道融。若夫氣霽地表，雲斂天末，洞庭始波，木葉微脫。菊散芳於山椒，雁流哀于江瀨。升清質之悠悠，降澄輝之藹藹。列宿掩縟，長河韜映，柔祇雪凝，圓靈水鏡。連觀霜縞，周除冰淨。君王乃厭晨歡，樂宵宴，收妙舞，弛清縣。去燭房，即月殿，芳酒登，鳴琴薦。若乃涼夜自淒，風篁成韻，親懿莫從，羇孤遞進。聆皋禽之夕聞，聽朔管之秋引。於是弦桐練響，音容選和，徘徊房露，惆悵陽阿。聲林虛籟，淪池滅波，情紆軫其何托，愬皓月而長歌。歌曰：美人邁兮音塵闕，隔千里兮共明月。臨風歎兮將焉歇，川路長兮不可越。歌響未終，余景就畢，滿堂變容，回遑如失。又稱歌曰：月既沒兮露欲晞，歲方晏兮無與歸。佳期可以還，微霜沾人衣。陳王曰：善。乃命執事，獻壽羞璧，敬佩玉音，複之無斁。,辭賦,月賦
東方朔,兩漢,客難東方朔曰：“蘇秦、張儀一當萬乘之主，而身都卿相之位，澤及後世。今子大夫修先王之術，慕聖人之義，諷誦詩書百家之言，不可勝記，著於竹帛；唇腐齒落，服膺而不可釋，好學樂道之效，明白甚矣；自以為智能海內無雙，則可謂博聞辯智矣。然悉力盡忠，以事聖帝，曠日持久，積數十年，官不過侍郎，位不過執戟。意者尚有遺行邪？同胞之徒，無所容居，其故何也？”東方先生喟然長息，仰而應之曰：“是故非子之所能備。彼一時也，此一時也，豈可同哉？夫蘇秦、張儀之時，周室大壞，諸侯不朝，力政爭權，相擒以兵，並為十二國，未有雌雄。得士者強，失士者亡，故說得行焉。身處尊位，珍寶充內，外有倉麋，澤及後世，子孫長享。今則不然：聖帝德流，天下震懾，諸侯賓服，連四海之外以為帶，安於覆盂；天下平均，合為一家，動發舉事，猶運之掌，賢與不肖何以異哉？遵天之道，順地之理，物無不得其所；故綏之則安，動之則苦；尊之則為將，卑之則為虜；抗之則在青雲之上，抑之則在深淵之下；用之則為虎，不用則為鼠；雖欲盡節效情，安知前後？夫天地之大，士民之眾，竭精馳說，並進輻湊者，不可勝數；悉力慕之，困於衣食，或失門戶。使蘇秦、張儀與僕並生於今之世，曾不得掌故，安敢望侍郎乎！傳曰：‘天下無害，雖有聖人，無所施才；上下和同，雖有賢者，無所立功。’故曰：時異事異。“雖然，安可以不務修身乎哉！《詩》曰：‘鼓鐘于宮，聲聞於外。’‘鶴鳴九皋，聲聞於天’。苟能修身，何患不榮！太公體行仁義，七十有二，乃設用於文武，得信厥說。封于齊，七百歲而不絕。此士所以日夜孳孳，修學敏行，而不敢怠也。譬若鶺鴒，飛且鳴矣。傳曰：‘天不為人之惡寒而輟其冬，地不為人之惡險而輟其廣，君子不為小人之匈匈而易其行。’‘天有常度，地有常形，君子有常行；君子道其常，小人計其功。”詩雲：‘禮義之不愆，何恤人之言？’水至清則無魚，人至察則無徒；冕而前旒，所以蔽明；黈纊充耳，所以塞聰。明有所不見，聰有所不聞，舉大德，赦小過，無求備於一人之義也。枉而直之，使自得之；優而柔之，使自求之；揆而度之，使自索之。蓋聖人之教化如此，欲其自得之；自得之，則敏且廣矣。“今世之處士，時雖不用，塊然無徒，廓然獨居；上觀許山，下察接輿；計同範蠡，忠合子胥；天下和平，與義相扶，寡偶少徒，固其宜也。子何疑於予哉？若大燕之用樂毅，秦之任李斯，酈食其之下齊，說行如流，曲從如環；所欲必得，功若丘山；海內定，國家安；是遇其時者也，子又何怪之邪？語曰：‘以管窺天，以蠡測海，以筵撞鐘，’豈能通其條貫，考其文理，發其音聲哉？猶是觀之，譬由鼱鼩之襲狗，孤豚之咋虎，至則靡耳，何功之有？今以下愚而非處士，雖欲勿困，固不得已，此適足以明其不知權變，而終惑于大道也。”,辭賦,答客難
袁宏道,明代,虎丘去城可七八裡，其山無高岩邃壑，獨以近城，故簫鼓樓船，無日無之。凡月之夜，花之晨，雪之夕，遊人往來，紛錯如織，而中秋為尤勝。每至是日，傾城闔戶，連臂而至。衣冠士女，下迨蔀屋，莫不靚妝麗服，重茵累席，置酒交衢間。從千人石上至山門，櫛比如鱗，檀板丘積，樽罍雲瀉，遠而望之，如雁落平沙，霞鋪江上，雷輥電霍，無得而狀。布席之初，唱者千百，聲若聚蚊，不可辨識。分曹部署，竟以歌喉相鬥，雅俗既陳，妍媸自別。未幾而搖手頓足者，得數十人而已；已而明月浮空，石光如練，一切瓦釜，寂然停聲，屬而和者，才三四輩；一簫，一寸管，一人緩板而歌，竹肉相發，清聲亮徹，聽者魂銷。比至夜深，月影橫斜，荇藻淩亂，則簫板亦不復用；一夫登場，四座屏息，音若細發，響徹雲際，每度一字，幾盡一刻，飛鳥為之徘徊，壯士聽而下淚矣。劍泉深不可測，飛岩如削。千頃雲得天池諸山作案，巒壑競秀，最可觴客。但過午則日光射人，不堪久坐耳。文昌閣亦佳，晚樹尤可觀。而北為平遠堂舊址，空曠無際，僅虞山一點在望，堂廢已久，余與江進之謀所以複之，欲祠韋蘇州、白樂天諸公於其中；而病尋作，餘既乞歸，恐進之之興亦闌矣。山川興廢，信有時哉！吏吳兩載，登虎丘者六。最後與江進之、方子公同登，遲月生公石上。歌者聞令來，皆避匿去。餘因謂進之曰：“甚矣，烏紗之橫，皂隸之俗哉！他日去官，有不聽曲此石上者，如月！”今余幸得解官稱吳客矣。虎丘之月，不知尚識餘言否耶？ ,辭賦,虎丘記
劉徹,兩漢,美連娟以修嫭兮，命樔絕而不長。飾新官以延貯兮，泯不歸乎故鄉。慘鬱鬱其蕪穢兮，隱處幽而懷傷。釋輿馬於山椒兮，奄修夜之不陽。秋氣憯以淒淚兮，桂枝落而銷亡。神煢煢以遙思兮，精浮游而出畺。托沈陰以壙久兮，惜蕃華之未央。念窮極之不還兮，惟幼眇之相羊。函荾荴以俟風兮，芳雜襲以彌章。的容與以猗靡兮，縹飄姚虖愈莊。燕淫衍而撫楹兮，連流視而娥揚。既激感而心逐兮，包紅顏而弗明。歡接狎以離別兮，宵寤夢之芒芒。忽遷化而不反兮，魄放逸以飛揚。何靈魄之紛紛兮，哀裴回以躊躇。勢路日以遠兮，遂荒忽而辭去。超兮西征，屑兮不見。寖淫敞，寂兮無音。思若流波，怛兮在心。亂曰：佳俠函光，隕朱榮兮。嫉妒闟茸，將安程兮。方時隆盛，年夭傷兮。弟子增欷，洿沫悵兮。悲愁於邑，喧不可止兮。向不虛應，亦雲己兮。嫶妍太息，歎稚子兮。懰栗不言，倚所恃兮。仁者不誓，豈約親兮？既往不來，申以信兮。去彼昭昭，就冥冥兮。既不新宮，不復故庭兮。嗚呼哀哉，想魂靈兮！ ,辭賦,李夫人賦
謝惠連,南北朝,歲將暮，時既昏。寒風積，愁雲繁。梁王不悅，游於兔園。乃置旨酒，命賓友。召鄒生，延枚叟。相如末至，居客之右。俄而微霰零，密雪下。王乃歌北風于衛詩，詠南山于周雅。授簡于司馬大夫，曰：“抽子秘思，騁子妍辭，侔色揣稱，為寡人賦之。”[1] 相如於是避席而起，逡巡而揖。曰：臣聞雪宮建于東國，雪山峙於西域。岐昌發詠於來思，姬滿申歌于《黃竹》。《曹風》以麻衣比色，楚謠以幽蘭儷曲。盈尺則呈瑞于豐年，袤丈則表沴於陰德。雪之時義遠矣哉！請言其始。若乃玄律窮，嚴氣升。焦溪涸，湯穀凝。火井滅，溫泉冰。沸潭無湧，炎風不興。北戶墐扉，裸壤垂繒。於是河海生雲，朔漠飛沙。連氛累靄，揜日韜霞。霰淅瀝而先集，雪紛糅而遂多。其為狀也，散漫交錯，氛氳蕭索。藹藹浮浮，瀌瀌弈弈。聯翩飛灑，徘徊委積。始緣甍而冒棟，終開簾而入隙。初便娟於墀廡，末縈盈于帷席。既因方而為圭，亦遇圓而成璧。眄隰則萬頃同縞，瞻山則千岩俱白。於是台如重璧，逵似連璐。庭列瑤階，林挺瓊樹，皓鶴奪鮮，白鷳失素，紈袖慚冶，玉顏掩姱。若乃積素未虧，白日朝鮮，爛兮若燭龍，銜耀照昆山。爾其流滴垂冰，緣溜承隅，粲兮若馮夷，剖蚌列明珠。至夫繽紛繁騖之貌，皓皔曒潔之儀。回散縈積之勢，飛聚凝曜之奇，固輾轉而無窮，嗟難得而備知。若乃申娛玩之無已，夜幽靜而多懷。風觸楹而轉響，月承幌而通暉。酌湘吳之醇酎，禦狐貉之兼衣。對庭鶤之雙舞，瞻雲雁之孤飛。踐霜雪之交積，憐枝葉之相違。馳遙思於千里，願接手而同歸。鄒陽聞之，懣然心服。有懷妍唱，敬接末曲。於是乃作而賦積雪之歌，歌曰：攜佳人兮披重幄，援綺衾兮坐芳褥。燎熏爐兮炳明燭，酌桂酒兮揚清曲。又續寫而為白雪之歌，歌曰：曲既揚兮酒既陳，朱顏酡兮思自親。願低帷以昵枕，念解佩而褫紳。怨年歲之易暮，傷後會之無因。君甯見階上之白雪，豈鮮耀於陽春。歌卒。王乃尋繹吟玩，撫覽扼腕。顧謂枚叔，起而為亂，亂曰：白羽雖白，質以輕兮，白玉雖白，空守貞兮。未若茲雪，因時興滅。玄陰凝不昧其潔，太陽不固其節。節豈我名，潔豈我貞。憑雲升降，從風飄零。值物賦象，任地班形。素因遇立，汙隨染成。縱心皓然，何慮何營？,辭賦,雪賦
鮑照,南北朝,濔迆平原，南馳蒼梧漲海，北走紫塞雁門。柂以漕渠，軸以昆崗。重關複江之隩，四會五達之莊。當昔全盛之時，車掛轊，人駕肩。廛閈撲地，歌吹沸天。孳貨鹽田，鏟利銅山，才力雄富，士馬精妍。故能侈秦法，佚周令，劃崇墉，刳濬洫，圖修世以休命。是以板築雉堞之殷，井幹烽櫓之勤，格高五嶽，袤廣三墳，崪若斷岸，矗似長雲。制磁石以禦沖，糊赬壤以飛文。觀基扃之固護，將萬祀而一君。出入三代，五百餘載，竟瓜剖而豆分。澤葵依井，荒葛罥塗。壇羅虺蜮，階鬥麕鼯。木魅山鬼，野鼠城狐，風嗥雨嘯，昏見晨趨。饑鷹厲吻，寒鴟嚇雛。伏暴藏虎，乳血飡膚。崩榛塞路，崢嶸古馗。白楊早落，寒草前衰。稜稜霜氣，蔌蔌風威。孤篷自振，驚沙坐飛。灌莽杳而無際，叢薄紛其相依。通池既已夷，峻隅又以頹。直視千裡外，唯見起黃埃。凝思寂聽，心傷已摧。若夫藻扃黼帳，歌堂舞閣之基；璿淵碧樹，弋林釣渚之館；吳蔡齊秦之聲，魚龍爵馬之玩；皆薰歇燼滅，光沉響絕。東都妙姬，南國佳人，蕙心紈質，玉貌絳唇，莫不埋魂幽石，委骨窮塵。豈憶同輦之愉樂，離宮之苦辛哉？天道如何，吞恨者多。抽琴命操，為蕪城之歌。歌曰：“邊風急兮城上寒，井徑滅兮丘隴殘。千齡兮萬代，共盡兮何言。”,辭賦,蕪城賦
庾信,南北朝,若夫一枝之上，巢父得安巢之所；一壺之中，壺公有容身之地。況乎管寧藜床，雖穿而可座；嵇康鍛灶，既暖而堪眠。豈必連闥洞房，南陽樊重之第；赤墀青鎖，西漢王根之宅。餘有數畝敝廬，寂寞人外，聊以擬伏臘，聊以避風霜。雖複晏嬰近市，不求朝夕之利；潘嶽面城，且適閒居之樂。況乃黃鶴戒露，非有意於輪軒；爰居避風，本無情於鐘鼓。陸機則兄弟同居，韓康則舅甥不別，蝸角蚊睫，又足相容者也。爾乃窟室徘徊，聊同鑿坯。桐間露落，柳下風來。琴號珠柱，書名玉杯。有棠梨而無館，足酸棗而非台。猶得敧側八九丈，縱橫數十步，榆柳兩三行，梨桃百餘樹。拔蒙密兮見窗，行敧斜兮得路。蟬有翳兮不驚，雉無羅兮何懼！草樹混淆，枝格相交。山為簣覆，地有堂坳。藏狸並窟，乳鵲重巢。連珠細菌，長柄寒匏。可以療饑，可以棲遲，崎嶇兮狹室，穿漏兮茅茨。簷直倚而妨帽，戶平行而礙眉。坐帳無鶴，支床有龜。鳥多閒暇，花隨四時。心則曆陵枯木，發則睢陽亂絲。非夏日而可畏，異秋天而可悲。一寸二寸之魚，三竿兩竿之竹。雲氣蔭于叢蓍，金精養於秋菊。棗酸梨酢，桃榹李薁。落葉半床，狂花滿屋。名為野人之家，是謂愚公之穀。試偃息于茂林，乃久羨於抽簪。雖有門而長閉，實無水而恒沉。三春負鋤相識，五月披裘見尋。問葛洪之藥性，訪京房之卜林。草無忘憂之意，花無長樂之心。鳥何事而逐酒？魚何情而聽琴？加以寒暑異令，乖違德性。崔駰以不樂損年，吳質以長愁養病。鎮宅神以薶石，厭山精而照鏡。屢動莊舄之吟，幾行魏顆之命。薄晚閑閨，老幼相攜；蓬頭王霸之子，椎髻梁鴻之妻。燋麥兩甕，寒菜一畦。風騷騷而樹急，天慘慘而雲低。聚空倉而雀噪，驚懶婦而蟬嘶。昔草濫於吹噓，籍文言之慶餘。門有通德，家承賜書。或陪玄武之觀，時參鳳凰之墟。觀受釐于宣室，賦長楊於直廬。遂乃山崩川竭，冰碎瓦裂，大盜潛移，長離永滅。摧直轡于三危，碎平途於九折。荊軻有寒水之悲，蘇武有秋風之別。關山則風月悽愴，隴水則肝腸斷絕。龜言此地之寒，鶴訝今年之雪。百齡兮倏忽，光華兮已晚。不雪雁門之踦，先念鴻陸之遠。非淮海兮可變，非金丹兮能轉。不暴骨于龍門，終低頭于馬阪。諒天造兮昧昧，嗟生民兮渾渾。,辭賦,小園賦
袁枚,清代,金陵自北門橋西行二裡，得小倉山，山自清涼胚胎，分兩嶺而下，盡橋而止。蜿蜒狹長，中有清池水田，俗號幹河沿。河未幹時，清涼山為南唐避暑所，盛可想也。凡稱金陵之勝者，南曰雨花臺，西南曰莫愁湖，北曰鐘山，東曰冶城，東北曰孝陵，曰雞鳴寺。登小倉山，諸景隆然上浮。凡江湖之大，雲煙之變，非山之所有者，皆山之所有也。康熙時，織造隋公當山之北巔，構堂皇，繚垣牖，樹之荻千章，桂千畦，都人遊者，翕然盛一時，號曰隨園。因其姓也。後三十年，余宰江寧，園傾且頹弛，其室為酒肆，輿台嚾呶，禽鳥厭之不肯嫗伏，百卉蕪謝，春風不能花。餘惻然而悲，問其值，曰三百金，購以月俸。茨牆剪園，易簷改途。隨其高，為置江樓；隨其下，為置溪亭；隨其夾澗，為之橋；隨其湍流，為之舟；隨其地之隆中而欹側也，為綴峰岫；隨其蓊鬱而曠也，為設宧窔。或扶而起之，或擠而止之，皆隨其豐殺繁瘠，就勢取景，而莫之夭閼者，故仍名曰隨園，同其音，易其義。落成歎曰：“使吾官於此，則月一至焉；使吾居於此，則日日至焉。二者不可得兼，舍官而取園者也。”遂乞病，率弟香亭、甥湄君移書史居隨園。聞之蘇子曰：“君子不必仕，不必不仕。”然則餘之仕與不仕，與居茲園之久與不久，亦隨之而已。夫兩物之能相易者，其一物之足以勝之也。余竟以一官易此園，園之奇，可以見矣。己巳三月記。 ,辭賦,隨園記
枚乘,兩漢,楚太子有疾，而吳客往問之曰：“伏聞太子玉體不安，亦少間乎？”太子曰：“憊！謹謝客。”客因稱曰：“今時天下安寧，四宇和平，太子方富於年。意者久耽安樂，日夜無極，邪氣襲逆，中若節轖。紛屯澹淡，噓唏煩酲，惕惕怵怵，臥不得瞑。虛中重聽，惡聞人聲，精神越渫，百病鹹生。聰明眩曜，悅怒不平。久執不廢，大命乃傾。太子豈有是乎？”太子曰：“謹謝客。賴君之力，時時有之，然未至於是也。”客曰：“今夫貴人之子，必官居而閨處，內有保母，外有傅父，欲交無所。飲食則溫淳甘脆，脭醲肥厚；衣裳則雜遝曼煖，燂爍熱暑。雖有金石之堅，猶將銷鑠而挺解也，況其在筋骨之間乎哉？故曰：縱耳目之欲，恣支體之安者，傷血脈之和。且夫出輿入輦，命曰蹷痿之機；洞房清宮，命曰寒熱之媒；皓齒蛾眉，命曰伐性之斧；甘脆肥膿，命曰腐腸之藥。今太子膚色靡曼，四支委隨，筋骨挺解，血脈淫濯，手足墮窳；越女侍前，齊姬奉後；往來游宴，縱恣于曲房隱間之中。此甘餐毒藥，戲猛獸之爪牙也。所從來者至深遠，淹滯永久而不廢，雖令扁鵲治內，巫鹹治外，尚何及哉！今如太子之病者，獨宜世之君子，博見強識，承間語事，變度易意，常無離側，以為羽翼。淹沉之樂，浩唐之心，遁佚之志，其奚由至哉！”太子曰：“諾。病己，請事此言。”客曰：“今太子之病，可無藥石針刺灸療而已，可以要言妙道說而去之，不欲聞之乎？”太子曰：“僕願聞之。”客曰：“龍門之桐，高百尺而無枝。中鬱結之輪菌，根扶疏以分離。上有千仞之峰，下臨百丈之谿。湍流溯波，又澹淡之。其根半死半生。冬則烈風漂霰、飛雪之所激也，夏則雷霆、霹靂之所感也。朝則鸝黃、鳱鴠鳴焉，暮則羈雌、迷鳥宿焉。獨鵠晨號乎其上，鶤雞哀鳴翔乎其下。於是背秋涉冬，使琴摯斫斬以為琴，野繭之絲以為弦，孤子之鉤以為隱，九寡之珥以為約。使師堂操暢，伯子牙為之歌。歌曰：‘麥秀兮雉朝飛，向虛壑兮背槁槐，依絕區兮臨回溪。’飛鳥聞之，翕翼而不能去；野獸聞之，垂耳而不能行；蚑、蟜、螻、蟻聞之，拄喙而不能前。此亦天下之至悲也，太子能強起聽之乎？”太子曰：“僕病未能也。”客曰：“犓牛之腴，菜以筍蒲。肥狗之和，冒以山膚。楚苗之食，安胡之飰摶之不解，一啜而散。於是使伊尹煎熬，易牙調和。熊蹯之臑，芍藥之醬。薄耆之炙，鮮鯉之鱠。秋黃之蘇，白露之茹。蘭英之酒，酌以滌口。山梁之餐，豢豹之胎。小飰大歠，如湯沃雪。此亦天下之至美也，太子能強起嘗之乎？”太子曰：“僕病未能也。”客曰：“鐘、岱之牡，齒至之車；前似飛鳥，後類距虛，穱麥服處，躁中煩外。羈堅轡，附易路。於是伯樂相其前後，王良、造父為之禦，秦缺、樓季為之右。此兩人者，馬佚能止之，車覆能起之。於是使射千鎰之重，爭千里之逐。此亦天下之至駿也，太子能強起乘之乎？”太子曰：“僕病未能也。”客曰：“既登景夷之台，南望荊山，北望汝海，左江右湖，其樂無有。於是使博辯之士，原本山川，極命草木，比物屬事，離辭連類。浮遊覽觀，乃下置酒于虞懷之宮。連廊四注，台城層構，紛紜玄綠。輦道邪交，黃池紆曲。溷章、白鷺，孔鳥、鶤鵠，鵷雛、鵁鶄，翠鬣紫纓。螭龍、德牧，邕邕群鳴。陽魚騰躍，奮翼振鱗。漃漻薵蓼，蔓草芳苓。女桑、河柳，素葉紫莖。苗松、豫章，條上造天。梧桐、並閭，極望成林。眾芳芬郁，亂於五風。從容猗靡，消息陽陰。列坐縱酒，蕩樂娛心。景春佐酒，杜連理音。滋味雜陳，肴糅錯該。練色娛目，流聲悅耳。於是乃發激楚之結風，揚鄭、衛之皓樂。使先施、徵舒、陽文、段幹、吳娃、閭、傅予之徒，雜裾垂髾，目窕心與；揄流波，雜杜若，蒙清塵，被蘭澤，嬿服而禦。此亦天下之靡麗皓侈廣博之樂也，太子能強起遊乎？”太子曰：“僕病未能也。”客曰：“將為太子馴騏驥之馬，駕飛軨之輿，乘牡駿之乘。右夏服之勁箭，左烏號之雕弓。游涉乎雲林，周馳乎蘭澤，弭節乎江潯。掩青蘋，游清風。陶陽氣，蕩春心。逐狡獸，集輕禽。於是極犬馬之才，困野獸之足，窮相禦之智巧，恐虎豹，懾鷙鳥。逐馬鳴鑣，魚跨麋角。履遊麕兔，蹈踐麖鹿，汗流沫墜，冤伏陵窘。無創而死者，固足充後乘矣。此校獵之至壯也，太子能強起遊乎？”太子曰：“僕病未能也。”然陽氣見於眉宇之間，侵淫而上，幾滿大宅。客見太子有悅色，遂推而進之曰：“冥火薄天，兵車雷運，旍旗偃蹇，羽毛肅紛。馳騁角逐，慕味爭先。徼墨廣博，觀望之有圻。純粹全犧，獻之公門。”太子曰：“善！願複聞之。”客曰：“未既。於是榛林深澤，煙雲闇莫，兕虎並作。毅武孔猛，袒裼身薄。白刃磑磑，矛戟交錯。收穫掌功，賞賜金帛。掩蘋肆若，為牧人席。旨酒嘉肴，羞炰賓客。湧觴並起，動心驚耳。誠不必悔，決絕以諾；貞信之色，形于金石。高歌陳唱，萬歲無斁。此真太子之所喜也，能強起耳遊乎？”太子曰：“僕甚願從，直恐為諸大夫累耳。”然而有起色矣。客曰：“將以八月之望，與諸侯遠方交遊兄弟，並往觀濤乎廣陵之曲江。至則未見濤之形也，徒觀水力之所到，則恤然足以駭矣。觀其所駕軼者，所擢拔者，所揚汩者，所溫汾者，所滌汔者，雖有心略辭給，固未能縷形其所由然也。怳兮忽兮，聊兮栗兮，混汩汩兮，忽兮慌兮，俶兮儻兮，浩瀇瀁兮，慌曠曠兮。秉意乎南山，通望乎東海。虹洞兮蒼天，極慮乎崖涘。流攬無窮，歸神日母。汩乘流而下降兮，或不知其所止。或紛紜其流折兮，忽繆往而不來。臨朱汜而遠逝兮，中虛煩而益怠。莫離散而發曙兮，內存心而自持。於是澡概胸中，灑練五藏，澹澉手足，頹濯發齒。揄棄恬怠，輸寫淟濁，分決狐疑，發皇耳目。當是之時，雖有淹病滯疾，猶將伸傴起躄，發瞽披聾而觀望之也，況直眇小煩懣，酲醲病酒之徒哉！故曰：發蒙解惑，不足以言也。”太子曰：“善，然則濤何氣哉？”答曰：“不記也，然聞于師曰，似神而非者三：疾雷聞百里；江水逆流，海水上潮；山出雲內，日夜不止。衍溢漂疾，波湧而濤起。其始起也，洪淋淋焉，若白鷺之下翔。其少進也，浩浩溰溰，如素車白馬帷蓋之張。其波湧而雲亂，擾擾焉如三軍之騰裝。其旁作而奔起者，飄飄焉如輕車之勒兵。六駕蛟龍，附從太白，純馳皓蜺，前後絡繹。顒顒卬卬，椐椐彊彊，莘莘將將。壁壘重堅，遝雜似軍行。訇隱匈礚，軋盤湧裔，原不可當。觀其兩旁。則滂渤怫鬱，闇漠感突，上擊下律，有似勇壯之卒，突怒而無畏。蹈壁沖津，窮曲隨隈，逾岸出追。遇者死，當者壞。初發乎或圍之津涯，荄軫穀分。回翔青篾，銜枚檀桓。弭節伍子之山，通厲骨母之場，淩赤岸，篲扶桑，橫奔似雷行。誠奮厥武，如振如怒。沌沌渾渾，狀如奔馬。混混庉庉，聲如雷鼓。發怒庢遝，清升踰跇，侯波奮振，合戰於藉藉之口。鳥不及飛，魚不及回，獸不及走。紛紛翼翼，波湧雲亂，蕩取南山，背擊北岸，覆虧丘陵，平夷西畔。險險戲戲，崩壞陂池，決勝乃罷。汩潺湲，披揚流灑。橫暴之極，魚鱉失勢，顛倒偃側，沋沋湲湲，蒲伏連延。神物怪疑，不可勝言，直使人踣焉，洄闇悽愴焉。此天下怪異詭觀也，太子能強起觀之乎？”太子曰：“僕病，未能也。”客曰：“將為太子奏方術之士有資略者，若莊周、魏牟、楊朱、墨濯、便蜎、詹何之倫，使之論天下之精微，理萬物之是非；孔、老覽觀，孟子持籌而算之，萬不失一。此亦天下要言妙道也，太子豈欲聞之乎？”於是太子據幾而起，曰：“渙乎若一聽聖人辯士之言。”澀然汗出，霍然病已。 ,辭賦,七發
王褒,兩漢,原夫簫幹之所生兮，於江南之丘墟。洞條暢而罕節兮，標敷紛以扶疏。徒觀其旁山側兮，則嶇嶔巋崎，倚巇迤，誠可悲乎其不安也。彌望儻莽，聯延曠蕩，又足樂乎其敞閑也。托身軀於後土兮，經萬載而不遷。吸至精之滋熙兮，稟蒼色之潤堅。感陰陽之變化兮，附性命乎皇天。翔風蕭蕭而徑其末兮，回江流川而溉其山。揚素波而揮連珠兮，聲礚礚而澍淵。朝露清冷而隕其側兮，玉液浸潤而承其根。孤雌寡鶴，娛優乎其下兮，春禽群嬉，翱翔乎其顛。秋蜩不食，抱樸而長吟兮，玄猿悲嘯，搜索乎其間。處幽隱而奧庰兮，密漠泊以猭。惟詳察其素體兮，宜清靜而弗喧。幸得諡為洞簫兮，蒙聖主之渥恩。可謂惠而不費兮，因天性之自然。於是般匠施巧，夔妃准法。帶以象牙，其會合。鎪鏤裡灑，絳唇錯雜；鄰菌繚糾，羅鱗捷獵；膠致理比，挹抐擫。於是乃使夫性昧之宕冥，生不睹天地之體勢，闇于白黑之貌形；憤伊鬱而酷，湣眸子之喪精；寡所舒其思慮兮，專發憤乎音聲。故吻吮值夫宮商兮，和紛離其匹溢。形旖旎以順吹兮，瞋以紆鬱。氣旁迕以飛射兮，馳散渙以逫律。趣從容其勿述兮，騖合遝以詭譎。或渾沌而潺湲兮，獵若枚折；或漫衍而絡繹兮，沛焉競溢。惏栗密率，掩以絕滅，霵曄踕，跳然複出。若乃徐聽其曲度兮，廉察其賦歌。啾咇而將吟兮，行鍖銋以和囉。風鴻洞而不絕兮，優嬈嬈以婆娑。翩綿連以牢落兮，漂乍棄而為他。要複遮其蹊徑兮，與謳謠乎相和。故聽其巨音，則周流汜濫，並包吐含，若慈父之畜子也。其妙聲，則清靜厭瘱，順敘卑達，若孝子之事父也。科條譬類，誠應義理，澎濞慷慨，一何壯士，優柔溫潤，又似君子。故其武聲，則若雷霆輘輷，佚豫以沸。其仁聲，則若颽風紛披，容與而施惠。或雜遝以聚斂兮，或拔摋以奮棄。悲愴怳以惻惐兮，時恬淡以綏肆。被淋灑其靡靡兮，時橫潰以陽遂。哀悁悁之可懷兮，良醰醰而有味。故貪饕者聽之而廉隅兮，狼戾者聞之而不懟。剛毅強暴反仁恩兮，嘽唌逸豫戒其失。鐘期、牙、曠悵然而愕兮，杞梁之妻不能為其氣。師襄、嚴春不敢竄其巧兮，浸淫、叔子遠其類。嚚、頑、朱、均惕複惠兮，桀、蹠、鬻、博儡以頓悴。吹參差而入道德兮，故永禦而可貴。時奏狡弄，則彷徨翱翔，或留而不行，或行而不留。愺恅瀾漫，亡耦失疇，薄索合遝，罔象相求。故知音者樂而悲之，不知音者怪而偉之。故聞其悲聲，則莫不愴然累欷，撇涕抆淚；其奏歡娛，則莫不憚漫衍凱，阿那腲腇者已。是以蟋蟀蠖，蚑行喘息；螻蟻蝘蜒，蠅蠅栩栩。遷延徙迤，魚瞰鳥睨，垂喙轉，瞪瞢忘食，況感陰陽之和，而化風俗之倫哉！亂曰：狀若捷武，超騰逾曳，迅漂巧兮。又似流波，泡溲泛，趨巇道兮。哮呷喚，躋躓連絕，淈殄沌兮。攪搜捎，逍遙踴躍，若壞頹兮。優遊流離，躊躇稽詣，亦足耽兮。頹唐遂往，長辭遠逝，漂不還兮。賴蒙聖化，從容中道，樂不淫兮。條暢洞達，中節操兮。終詩卒曲，尚餘音兮。吟氣遺響，聯綿漂撇，生微風兮。連延絡繹，變無窮兮。 ,辭賦,洞簫賦
宋玉,先秦,昔者楚襄王與宋玉游於雲夢之台，望高之觀，其上獨有雲氣，崪兮直上，忽兮改容，須臾之間，變化無窮。王問玉曰：“此何氣也？”玉對曰：“所謂朝雲者也。”王曰：“何謂朝雲？”玉曰：“昔者先王嘗游高唐，怠而晝寢，夢見一婦人曰：‘妾，巫山之女也。為高唐之客。聞君游高唐，願薦枕席。’王因幸之。去而辭曰：‘妾在巫山之陽，高丘之阻，旦為朝雲，暮為行雨。朝朝暮暮，陽臺之下。’旦朝視之，如言。故為立廟，號曰朝雲。”王曰：“朝雲始楚，狀若何也？”玉對曰：“其始楚也，榯兮若松榯；其少進也，晰兮若姣姬，揚衭鄣日，而望所思。忽兮改容，偈兮若駕駟馬，建羽旗。湫兮如風，淒兮如雨。風止雨霽，雲無所處。”王曰：“寡人方今可以遊乎？”玉曰：“可。”王曰：“其何如矣？”玉曰：“高矣顯矣，臨望遠矣。廣矣普矣，萬物祖矣。上屬於天，下見於淵，珍怪奇偉，不可稱論。”王曰：“試為寡人賦之！”玉曰：“唯唯！”惟高唐之大體兮，殊無物類之可儀比。巫山赫其無疇兮，道互折而曾累。登巉巗而下望兮，臨大阺之稸水。遇天雨之新霽兮，觀百穀之俱集。濞洶洶其無聲兮，潰淡淡而併入。滂洋洋而四施兮，蓊湛湛而弗上。長風至而波起兮，若麗山之孤畝。勢薄岸而相擊兮，隘交引而卻會。崪中怒而特高兮，若浮海而望碣石。礫磥磥而相摩兮，巆震天之礚礚。巨石溺溺之瀺灂兮，沫潼潼而高厲，水澹澹而盤紆兮，洪波淫淫之溶。奔揚踴而相擊兮，雲興聲之霈霈。猛獸驚而跳駭兮，妄奔走而馳邁。虎豹豺兕，失氣恐喙；雕鶚鷹鷂，飛揚伏竄。股戰脅息，安敢妄摯。於是水蟲盡暴，乘渚之陽，黿鼉鱣鮪，交積縱橫。振鱗奮翼，蜲蜲蜿蜿。中阪遙望，玄木冬榮，煌煌熒熒，奪人目精。爛兮若列星，曾不可殫形。榛林郁盛，葩華覆蓋；雙椅垂房，糾枝還會。徙靡澹淡，隨波闇藹；東西施翼，猗狔豐沛。綠葉紫裹，丹莖白蒂。纖條悲鳴；聲似竽籟；清濁相和，五變四會。感心動耳，回腸傷氣；孤子寡婦，寒心酸鼻。長吏隳官，賢士失志；愁思無已，歎息垂淚。登高遠望，使人心瘁；盤岸巑，裖陳皚皚。磐石險峻，傾崎崖。巌嶇參差，縱橫相追。陬互橫啎，背穴偃蹠。交加累積，重疊增益。狀若礫柱，雜巫山下；仰視山巔，肅何千千。炫燿虹蜺，俯視崢嶸，窐寥窈冥，不見其底，虛聞松聲。傾岸洋洋，立而熊經，久而不去，足盡汗出。悠悠忽忽，怊悵自失。使人心動，無故自恐。賁育之斷，不能為勇。卒愕異物，不知所出。縱縱莘莘，若生於鬼，若出於神。狀似走獸，或象飛禽。譎詭奇偉，不可究陳。上至觀側，地蓋底平。箕踵漫衍，芳草羅生。秋蘭茝蕙，江離載青。青荃射干，揭車苞並。薄草靡靡，聮延夭夭，越香掩掩；眾雀嗷嗷，雌雄相失，哀鳴相號。王鴡鸝黃，正冥楚鳩。秭歸思婦，垂雞高巢。其鳴喈喈，當年遨遊。更唱迭和，赴曲隨流。有方之士，羨門高谿。上成郁林，公樂聚榖。進純犧，禱琁室。醮諸神，禮太一。傳祝已具，言辭已畢。王乃乘玉輿，駟倉螭，垂旒旌；旆合諧。紬大絃而雅聲流，冽風過而增悲哀。於是調謳，令人惏悽，脅息曾。於是乃縱獵者，基趾如星，傳言羽獵；銜枚無聲，弓弩不發，罘不傾。涉莽莽，馳蘋蘋。飛鳥未及起，走獸未及發。何節奄忽，蹄足灑血。舉功先得，獲車已實。王將欲往見，必先齋戒。差時擇日，簡輿玄服。建雲旆，蜺為旌，翠為蓋。風起雲止，千里而逝。蓋發蒙，往自會，思萬方，憂國害，開賢聖，輔不逮，九竅通鬱，精神察滯。延年益壽千萬歲。 ,辭賦,高唐賦
趙壹,兩漢,伊五帝之不同禮，三王亦又不同樂。數極自然變化，非是故相反。德政不能救世溷亂，賞罰豈足懲時清濁？春秋時禍敗之始，戰國逾增其荼毒。秦漢無以相踰越，乃更加其怨酷。甯計生民之命？為利己而自足。于茲迄今，情偽萬方。佞謅日熾，剛克消亡。舐痔結駟，正色徒行。嫗名勢，撫拍豪強。偃蹇反俗，立致咎殃。捷懾逐物，日富月昌。渾然同惑，孰溫孰涼？邪夫顯進，直士幽藏。原斯瘼之所興，實執政之匪賢。女謁掩其視聽兮，近習秉其威權。所好則鑽皮出其毛羽，所惡則洗垢求其瘢痕。雖欲竭誠而盡忠，路絕險而靡緣。九重既不可啟，又群吠之狺狺。安危亡於旦夕，肆嗜慾於目前。奚異涉海之失柁，坐積薪而待然？榮納由於閃榆，孰知辨其蚩妍？故法禁屈橈於勢族，恩澤不逮于單門。甯饑寒於堯舜之荒歲兮，不飽暖于當今之豐年。乘理雖死而非亡，違義雖生而匪存。有秦客者，乃為詩曰：河清不可俟，人命不可延。順風激靡草，富貴者稱賢。文籍雖滿腹，不如一囊錢。伊優北堂上，抗髒依門邊。魯生聞此辭，緊而作歌曰：勢家多所宜，咳唾自成珠；被褐懷金玉，蘭蕙化為芻。賢者雖獨悟，所困在群愚。且各守爾分，勿複空馳驅。哀哉複哀哉，此是命矣夫！ ,辭賦,刺世疾邪賦
揚雄,兩漢,揚子遁居，離俗獨處。左鄰崇山，右接曠野，鄰垣乞兒，終貧且窶。禮薄義弊，相與群聚，惆悵失志，呼貧與語：“汝在六極，投棄荒遐。好為庸卒，刑戮相加。匪惟幼稚，嬉戲土沙。居非近鄰，接屋連家。恩輕毛羽，義薄輕羅。進不由德，退不受呵。久為滯客，其意謂何？人皆文繡，餘褐不完；人皆稻粱，我獨藜飧。貧無寶玩，何以接歡？宗室之燕，為樂不槃。徒行負笈，出處易衣。身服百役，手足胼胝。或耘或耔，沾體露肌。朋友道絕，進宮淩遲。厥咎安在？職汝為之！舍汝遠竄，昆侖之顛；爾複我隨，翰飛戾天。舍爾登山，岩穴隱藏；爾複我隨，陟彼高岡。舍爾入海，泛彼柏舟；爾複我隨，載沉載浮。我行爾動，我靜爾休。豈無他人，從我何求？今汝去矣，勿複久留！”貧曰：“唯唯。主人見逐，多言益嗤。心有所懷，願得盡辭。昔我乃祖，宣其明德，克佐帝堯，誓為典則。土階茅茨，匪雕匪飾。爰及季世，縱其昏惑。饕餮之群，貪富苟得。鄙我先人，乃傲乃驕。瑤台瓊榭，室屋崇高；流酒為池，積肉為崤。是用鵠逝，不踐其朝。三省吾身，謂予無諐。處君之家，福祿如山。忘我大德，思我小怨。堪寒能暑，少而習焉；寒暑不忒，等壽神仙。桀蹠不顧，貪類不幹。人皆重蔽，予獨露居；人皆怵惕，予獨無虞！”言辭既磬，色厲目張，攝齊而興，降階下堂。“誓將去汝，適彼首陽。孤竹二子，與我連行。”余乃避席，辭謝不直：“請不貳過，聞義則服。長與汝居，終無厭極。”貧遂不去，與我遊息。 ,辭賦,逐貧賦
韓愈,唐代,元和六年正月乙丑晦，主人使奴星結柳作車，縛草為船，載糗輿糧，牛繫軛下，引帆上檣。三揖窮鬼而告之曰：“聞子行有日矣，鄙人不敢問所塗，竊具船與車，備載糗粻，日吉時良，利行四方，子飯一盂，子啜一觴，攜朋摯儔，去故就新，駕塵風，與電爭先，子無底滯之尤，我有資送之恩，子等有意於行乎？”屏息潛聽，如聞音聲，若嘯若啼，砉敥嘎嚶，毛髮盡豎，竦肩縮頸，疑有而無，久乃可明，若有言者曰：“吾與子居，四十年餘，子在孩提，吾不子愚，子學子耕，求官與名，惟子是從，不變于初。門神戶靈，我叱我呵，包羞詭隨，志不在他。子遷南荒，熱爍濕蒸，我非其鄉，百鬼欺陵。太學四年，朝韮暮鹽，唯我保汝，人皆汝嫌。自初及終，未始背汝，心無異謀，口絕行語，於何聽聞，雲我當去？是必夫子信讒，有間於予也。我鬼非人，安用車船，鼻齅臭香，糗粻可捐。單獨一身，誰為朋儔，子苟備知，可數已不？子能盡言，可謂聖智，情狀既露，敢不回避。”主人應之曰：“予以吾為真不知也耶！子之朋儔，非六非四，在十去五，滿七除二，各有主張，私立名字，捩手覆羹，轉喉觸諱，凡所以使吾面目可憎、語言無味者，皆子之志也。——其名曰智窮：矯矯亢亢，惡園喜方，羞為奸欺，不忍傷害；其次名曰學窮：傲數與名，摘抉杳微，高挹群言，執神之機；又其次曰文窮：不專一能，怪怪奇奇，不可時施，祗以自嬉；又其次曰命窮：影與行殊，而醜心妍，利居眾後，責在人先；又其次曰交窮：磨肌戛骨，吐出心肝，企足以待，寘我仇怨。凡此五鬼，為吾五患，饑我寒我，興訛造訕，能使我迷，人莫能間，朝悔其行，暮已複然，蠅營狗苟，驅去複還。”言未畢，五鬼相與張眼吐舌，跳踉偃僕，抵掌頓腳，失笑相顧。徐謂主人曰：“子知我名，凡我所為，驅我令去，小黠大癡。人生一世，其久幾何，吾立子名，百世不磨。小人君子，其心不同，惟乖於時，乃與天通。攜持琬琰，易一羊皮，飫于肥甘，慕彼糠糜。天下知子，誰過於予。雖遭斥逐，不忍於疏，謂予不信，請質詩書。”主人於是垂頭喪氣，上手稱謝，燒車與船，延之上座。 ,辭賦,送窮文
高啟,明代,吳城東無山，唯西為有山，其峰聯嶺屬，紛紛靡靡，或起或伏，而靈岩居其詞，拔其挺秀，若不肯與眾峰列。望之者，鹹知其有異也。山仰行而上，有亭焉，居其半，蓋以節行者之力，至此而得少休也。由亭而稍上，有穴窈然，曰西施之洞；有泉泓然，曰浣花之池；皆吳王夫差宴遊之遺處也。又其上則有草堂，可以容棲遲；有琴台，可以周眺覽；有軒以直洞庭之峰，曰抱翠；有閣以瞰具區之波，曰涵空，虛明動盪，用號奇觀。蓋專此郡之美者，山；而專此山之美者，閣也。啟，吳人，遊此雖甚亟，然山每匿幽閟勝，莫可搜剔，如鄙予之陋者。今年春，從淮南行省參知政事臨川饒公與客十人複來遊。升于高，則山之佳者悠然來。入于奧，則石之奇者突然出。氛嵐為之蹇舒，杉檜為之拂舞。幽顯巨細，爭獻厥狀，披豁呈露，無有隱循。然後知於此山為始著於今而素昧於昔也。夫山之異於眾者，尚能待人而自見，而況人之異於眾者哉！公顧瞻有得，因命客賦詩，而屬啟為之記。啟謂：“天於詭奇之地不多設，人于登臨之樂不常遇。有其地而非其人，有其人而非其地，皆不足以盡夫游觀之樂也。今靈岩為名山，諸公為名士，蓋必相須而適相值，夫豈偶然哉！宜其目領而心解，景會而理得也。若啟之陋，而亦與其有得焉，顧非幸也歟？啟為客最少，然敢執筆而不辭者，亦將有以私識其幸也！”十人者，淮海秦約、諸暨姜漸、河南陸仁、會稽張憲、天臺詹參、豫章陳增、吳郡金起、金華王順、嘉陵楊基、吳陵劉勝也。 ,辭賦,遊靈岩記
張載,魏晉,岩岩梁山，積石峨峨。遠屬荊衡，近綴岷嶓。南通邛僰，北達褒斜。狹過彭碣，高逾嵩華。惟蜀之門，作固作鎮。是曰劍閣，壁立千仞。窮地之險，極路之峻。世濁則逆，道清斯順。閉由往漢，開自有晉。秦得百二，併吞諸侯。齊得十二，田生獻籌。矧茲狹隘，土之外區。一人荷戟，萬夫趑趄。形勝之地，匪親勿居。昔在武侯，中流而喜。山河之固，見屈吳起。興實在德，險亦難恃。洞庭孟門，二國不祀。自古迄今，天命匪易。憑阻作昏，鮮不敗績。公孫既滅，劉氏銜璧。覆車之軌，無或重跡。勒銘山阿，敢告梁益。 ,辭賦,劍閣銘
班固,兩漢,系高頊之玄胄兮，氏中葉之炳靈。颻颽風而蟬蛻兮，雄朔野以揚聲。皇十紀而鴻漸兮，有羽儀於上京。巨滔天而泯夏兮，考遘湣以行謠。終保己而貽則兮，裡上仁之所廬。懿前烈之純淑兮，窮與達其必濟。諮孤蒙之眇眇兮，將圮絕而罔階。豈餘身之足殉兮，違世業之可懷。靖潛處以永思兮，經日月而彌遠。匪黨人之敢拾兮，庶斯言之不玷。魂煢煢與神交兮，精誠發於宵寐。夢登山而迥眺兮，覿幽人之仿彿。攬葛藟而授餘兮，眷峻穀曰勿墜。吻昕寤而仰思兮，心濛濛猶未察。黃神邈而靡質兮，儀遺讖以臆對。曰乘高而臚神兮，道遐通而不迷。葛綿綿於樛木兮，詠南風以為綏。蓋惴惴之臨深兮，乃二雅之所祗。既訊爾以吉象兮，又申之以炯戒。盍孟晉以迨群兮，辰倏忽其不再。承靈訓其虛徐兮，鎶盤桓而且俟。惟天地之無窮兮，鮮生民之晦在。紛屯邅與蹇連兮，何艱多而智寡。上聖迕而後拔兮，雖群黎之所禦。昔衛叔之禦昆兮，昆為寇而喪予。管彎弧欲斃仇兮，仇作後而成己。變化故而相詭兮，孰雲預其終始！雍造怨而先賞兮，丁繇惠而被戮。栗取吊于逌吉兮，王膺慶于所戚。叛回穴其若茲兮，北叟頗識其倚伏。單治裡而外凋兮，張修襮而內逼。聿中和為庶幾兮，顏與冉又不得。溺招路以從己兮，謂孔氏猶未可。安慆慆而不萉兮，卒隕身乎世禍。遊聖門而靡救兮，雖覆醢其何補？固行行其必凶兮，免盜亂為賴道。形氣發於根柢兮，柯葉匯而零茂。恐魍魎之責景兮，羌未得其雲已。黎淳耀于高辛兮，羋強大于南汜。嬴取威于伯儀兮，姜本支乎三趾。既仁得其信然兮，仰天路而同軌。東鄰虐而殲仁兮，王合位乎三五。戎女烈而喪孝兮，伯徂歸於龍虎。發還師以成命兮，重醉行而自耦。震鱗漦于夏庭兮，匝三正而滅姬。巽羽化于宣宮兮，彌五辟而成災。道修長而世短兮，夐冥默而不周。胥仍物而鬼諏兮，乃窮宙而達幽。媯巢姜於孺筮兮，旦筭祀於契龜。宣曹興敗於下夢兮，魯衛名諡於銘謠。妣聆呱而劾石兮，許相理而鞫條。道混成而自然兮，術同原而分流。神先心以定命兮，命隨行以消息。斡流遷其不濟兮，故遭罹而嬴縮。三欒同於一體兮，雖移易而不忒。洞參差其紛錯兮，斯眾兆之所惑。周賈蕩而貢憤兮，齊死生與禍福。抗爽言以矯情兮，信畏犧而忌鵩。所貴聖人至論兮，順天性而斷誼。物有欲而不居兮，亦有惡而不避。守孔約而不貳兮，乃輶德而無累。三仁殊於一致兮，夷惠舛而齊聲。木偃息以蕃魏兮，申重繭以存荊。紀焚躬以衛上兮，皓頤志而弗傾。侯草木之區別兮，苟能實其必榮。要沒世而不朽兮，乃先民之所程。觀天網之紘覆兮，實棐諶而相訓。謨先聖之大猷兮，亦鄰德而助信。虞韶美而儀鳳兮，孔忘味於千載。素文信而厎麟兮，漢賓祚於異代。精通靈而感物兮，神動氣而入微。養流睇而猿號兮，李虎發而石開。非精誠其焉通兮，苟無實其孰信？操末技猶必然兮，矧耽躬於道真。登孔昊而上下兮，緯群龍之所經。朝貞觀而夕化兮，猶諠己而遺形。若胤彭而偕老兮，訴來哲而通情。亂曰：天造草昧，立性命兮。複心弘道，惟聖賢兮。渾元運物，流不處兮。保身遺名，民之表兮。舍生取誼，以道用兮。憂傷夭物，忝莫痛兮。皓爾太素，曷渝色兮。尚越其幾，淪神域兮。,辭賦,幽通賦
方孝孺,明代,天臺生困暑，夜臥絺帷中，童子持翣颺於前，適甚就睡。久之，童子亦睡，投翣倚床，其音如雷。生驚寤，以為風雨且至也。抱膝而坐，俄而耳旁聞有飛鳴聲，如歌如訴，如怨如慕，拂肱刺肉，撲股面。毛髮盡豎，肌肉欲顫；兩手交拍，掌濕如汗。引而嗅之，赤血腥然也。大愕，不知所為。蹴童子，呼曰：“吾為物所苦，亟起索燭照。”燭至，絺帷盡張。蚊數千，皆集帷旁，見燭亂散，如蟻如蠅，利嘴飫腹，充赤圓紅。生罵童子曰：“此非吾血者耶？爾不謹，蹇帷而放之入。且彼異類也，防之苟至，烏能為人害？”童子拔蒿束之，置火於端，其煙勃郁，左麾右旋，繞床數匝，逐蚊出門，複於生曰：“可以寢矣，蚊已去矣。”生乃拂席將寢，呼天而歎曰：“天胡產此微物而毒人乎？”童子聞之，啞而笑曰：“子何待己之太厚，而尤天之太固也！夫覆載之間，二氣絪緼，賦形受質，人物是分。大之為犀象，怪之為蛟龍，暴之為虎豹，馴之為麋鹿與庸狨，羽毛而為禽為獸，裸身而為人為蟲，莫不皆有所養。雖巨細修短之不同，然寓形於其中則一也。自我而觀之，則人貴而物賤，自天地而觀之，果孰貴而孰賤耶？今人乃自貴其貴，號為長雄。水陸之物，有生之類，莫不高羅而卑網，山貢而海供，蛙黽莫逃其命，鴻雁莫匿其蹤，其食乎物者，可謂泰矣，而物獨不可食於人耶？茲夕，蚊一舉喙，即號天而訴之；使物為人所食者，亦皆呼號告於天，則天之罰人，又當何如耶？且物之食於人，人之食於物，異類也，猶可言也。而蚊且猶畏謹恐懼，白晝不敢露其形，瞰人之不見，乘人之困怠，而後有求焉。今有同類者，啜栗而飲湯，同也；畜妻而育子，同也；衣冠儀貌，無不同者。白晝儼然，乘其同類之間而陵之，吮其膏而盬其腦，使其餓踣於草野，流離于道路，呼天之聲相接也，而且無恤之者。今子一為蚊所，而寢輒不安；聞同類之相，而若無聞，豈君子先人後身之道耶？”天臺生於是投枕於地，叩心太息，披衣出戶，坐以終夕。,辭賦,蚊對
沈德潛,清代,虞山去吳城才百里，屢欲遊，未果。辛醜秋，將之江陰，舟行山下，望劍門入雲際，未及登。丙午春，複如江陰，泊舟山麓，入吾穀，榜人詭雲：“距劍門二十裡。”仍未及登。壬子正月八日，偕張子少弋、葉生中理往游，宿陶氏。明晨，天欲雨，客無意往，餘已治筇屐，不能阻。自城北沿緣六七裡，入破山寺，唐常建詠詩處，今潭名空心，取詩中意也。遂從破龍澗而上，山脈怒坼，赭石縱橫，神物爪角痕，時隱時露。相傳龍與神鬥，龍不勝，破其山而去。說近荒惑，然有跡象，似可信。行四五裡，層折而度，越巒嶺，躋蹬道，遂陟椒極。有土坯磈礧，疑古時塚，然無碑碣志誰某。升望海墩，東向凝睇。是時雲光黯甚，迷漫一色，莫辨瀛海。頃之，雨至，山有古寺可駐足，得少休憩。雨歇，取徑而南，益露奇境：齦齶摩天，嶄絕中斷，兩崖相嵌，如關斯劈，如刃斯立，是為劍門。以劍州、大劍、小劍擬之，肖其形也。側足延，不忍舍去。遇山僧，更問名勝處。僧指南為太公石室；南而西為招真宮，為讀書台；西北為拂水岩，水下奔如虹，頹風逆施，倒躍而上，上拂數十丈，又西有三杳石、石城、石門，山后有石洞通海，時潛海物，人莫能名。餘識其言，欲問道往遊，而雲之飛浮浮，風之來冽冽，時雨飄灑，沾衣濕裘，而餘與客難暫留矣。少霽，自山之面下，困憊而歸。自是春陰連旬，不能更遊。噫嘻！虞山近在百里，兩經其下，為踐遊屐。今之其地矣，又稍識面目，而幽邃窈窕，俱未探曆。心甚怏怏。然天下之境，涉而即得，得而輒盡者，始焉欣欣，繼焉索索，欲求餘味，而了不可得，而得之甚艱，且得半而止者，轉使人有無窮之思也。嗚呼！豈獨尋山也哉！ ,辭賦,游虞山記
揚雄,兩漢,子猶瓶矣。觀瓶之居，居井之眉。處高臨深，動而近危。酒醪不入口，臧水滿懷。不得左右，牽於纆徽。一旦叀礙，為瓽所轠。身提黃泉，骨肉為泥。自用如此，不如鴟夷。鴟夷滑稽，腹大如壺。盡日盛酒，人複借酤。常為國器，讬于屬車。出入兩宮，經營公家。由是言之，酒何過乎？ ,辭賦,酒箴
班彪,兩漢,餘遭世之顛覆兮，罹填塞之阨災。舊室滅以丘墟兮，曾不得乎少留。遂奮袂以北征兮，超絕跡而遠遊。朝發軔於長都兮，夕宿瓠谷之玄宮。曆雲門而反顧，望通天之崇崇。乘陵崗以登降，息郇邠之邑鄉。慕公劉之遺德，及行葦之不傷。彼何生之優渥，我獨罹此百殃？故時會之變化兮，非天命之靡常。登赤須之長阪，入義渠之舊城。忿戎王之淫狡，穢宣後之失貞。嘉秦昭之討賊，赫斯怒以北征。紛吾去此舊都兮，騑遲遲以曆茲。遂舒節以遠逝兮，指安定以為期。涉長路之綿綿兮，遠紆回以樛流。過泥陽而太息兮，悲祖廟之不修。釋余馬于彭陽兮，且弭節而自思。日晻晻其將暮兮，睹牛羊之下來。寤曠怨之傷情兮，哀詩人之歎時。越安定以容與兮，遵長城之漫漫。劇蒙公之疲民兮，為強秦乎築怨。舍高亥之切憂兮，事蠻狄之遼患。不耀德以綏遠，顧厚固而繕藩。首身分而不寤兮，猶數功而辭鱤。何夫子之妄說兮，孰雲地脈而生殘。登鄣隧而遙望兮，聊須臾以婆娑。閔獯鬻之猾夏兮，吊尉漖於朝那。從聖文之克讓兮，不勞師而幣加。惠父兄于南越兮，黜帝號于尉他。降幾杖于藩國兮，折吳濞之逆邪。惟太宗之蕩蕩兮，豈曩秦之所圖。隮高平而周覽，望山谷之嵯峨。野蕭條以莽蕩，迥千里而無家。風猋發以漂遙兮，谷水灌以揚波。飛雲霧之杳杳，涉積雪之皚皚。雁邕邕以群翔兮，□雞鳴以嚌嚌。遊子悲其故鄉，心愴悢以傷懷。撫長劍而慨息，泣漣落而沾衣。攬余涕以於邑兮，哀生民之多故。夫何陰曀之不陽兮，嗟久失其平度。諒時運之所為兮，永伊鬱其誰愬？亂曰：夫子固窮遊藝文兮，樂以忘憂惟聖賢兮？達人從事有儀則兮，行止屈申與時息兮？君子履信無不居兮，雖之蠻貊何憂懼兮？ ,辭賦,北征賦
班昭,兩漢,惟永初之有七兮，餘隨子乎東征。時孟春之吉日兮，撰良辰而將行。乃舉趾而升輿兮，夕予宿乎偃師。遂去故而就新兮，志愴悢而懷悲！明發曙而不寐兮，心遲遲而有違。酌鞰酒以弛念兮，喟抑情而自非。諒不登樔而椓蠡兮，得不陳力而相追。且從眾而就列兮，聽天命之所歸。遵通衢之大道兮，求捷徑欲從誰？乃遂往而徂逝兮，聊遊目而遨魂！曆七邑而觀覽兮，遭鞏縣之多艱。望河洛之交流兮，看成皋之旋門。既免脫於峻嶮兮，曆滎陽而過卷。食原武之息足，宿陽武之桑間。涉封丘而踐路兮，慕京師而竊歎！小人性之懷土兮，自書傳而有焉。遂進道而少前兮，得平丘之北邊。入匡郭而追遠兮，念夫子之厄勤。彼衰亂之無道兮，乃困畏乎聖人。悵容與而久駐兮，忘日夕而將昏。到長垣之境界，察農野之居民。睹蒲城之丘墟兮，生荊棘之榛榛。惕覺寤而顧問兮，想子路之威神。衛人嘉其勇義兮，訖於今而稱雲。蘧氏在城之東南兮，民亦尚其丘墳。唯令德為不朽兮，身既沒而名存。惟經典之所美兮，貴道德與仁賢。吳劄稱多君子兮，其言信而有徵。後衰微而遭患兮，遂陵遲而不興。知性命之在天，由力行而近仁。勉仰高而蹈景兮，盡忠恕而與人。好正直而不回兮，精誠通於明神。庶靈祇之鑒照兮，佑貞良而輔信。亂曰：君子之思，必成文兮。盍各言志，慕古人兮。先君行止，則有作兮。雖其不敏，敢不法兮。貴賤貧富，不可求兮。正身履道，以俟時兮。修短之運，愚智同兮。靖恭委命，唯吉凶兮。敬慎無怠，思嗛約兮。清靜少欲，師公綽兮。 ,辭賦,東征賦
黃宗羲,清代,歲在壬午，餘與晦木澤望入四明，自雪竇返至過雲。雰靄淟濁，蒸滿山谷，雲亂不飛，瀑危弗落，遐路窈然。夜行撤燭，霧露沾衣，嵐寒折骨，相視褫氣。呼嗟咽續，忽爾冥霽地表。雲斂天末，萬物改觀，浩然目奪。小草珠圓，長條玉潔，瓏松插於幽篁，纓絡纏于蘿闕。琮俯仰，金奏石搏。雖一葉一莖之微，亦莫不冰纏而霧結。餘愕眙而歎曰：“此非所謂木冰乎？春秋書之，五行志之，奈何當吾地而有此異也？”言未卒，有居僧笑於傍曰：“是奚足異？山中苦寒，才入冬月，風起雲落，即凍飄山，以故霜雪常積也。”蓋其地當萬山之中，囂塵沸響，扃人間。屯煙佛照，無殊陰火之潛，故為葕陽之所不入。去平原一萬八千丈，剛風疾輪，侵鑠心骨。南箕哆口，飛廉弭節；土囊大隧，所在而是。故為勃鬱煩冤之所不散，溪回壑轉，蛟螭蠖蟄，山鬼窈窕，腥風之衝動，震瀑之敲嗑。天呵地吼，陰崖冱穴，聚雹堆冰，故為玄冥之所長駕；群峰灌頂，北斗墮脅，藜蓬臭蔚，雖焦原竭澤，巫籲魃舞。常如夜行秋爽，故為曜靈之所割匿。且其怪松入楓，礜石罔草，碎碑埋甎，枯胔碧骨，皆足以興吐雲雨。而仙宮神治，山嶽炳靈，高僧懸記，冶鳥木客，窅崒幽深。其氣皆斂而不揚，故恒寒而無燠。餘乃喟然曰：“嗟乎！同一寒暑，有不聽命於造化之地；同一過忒，有無關於吉凶之占。居其間者，亦豈無淩峰掘藥，高言畸行，無與于人世治亂之數者乎？”余方齟齬世度，將欲過而問之。,辭賦,過雲木冰記
禰衡,兩漢,時黃祖太子射，賓客大會。有獻鸚鵡者，舉酒於衡前曰：“禰處士，今日無用娛賓，竊以此鳥自遠而至，明彗聰善，羽族之可貴，願先生為之賦，使四座咸共榮觀，不亦可乎？”衡因為賦，筆不停綴，文不加點。其辭曰：惟西域之靈鳥兮，挺自然之奇姿。體金精之妙質兮，合火德之明輝。性辯慧而能言兮，才聰明以識機。故其嬉游高峻，棲跱幽深。飛不妄集，翔必擇林。紺趾丹觜，綠衣翠衿。采采麗容，咬咬好音。雖同族於羽毛，固殊智而異心。配鸞皇而等美，焉比德於眾禽？於是羨芳聲之遠暢，偉靈表之可嘉。命虞人於隴坻，詔伯益于流沙。跨昆侖而播弋，冠雲霓而張羅。雖綱維之備設，終一目之所加。且其容止閒暇，守植安停。逼之不懼，撫之不驚。寧順從以遠害，不違迕以喪生。故獻全者受賞，而傷肌者被刑。爾乃歸窮委命，離群喪侶。閉以雕籠，翦其翅羽。流飄萬里，崎嶇重阻。逾岷越障，載罹寒暑。女辭家而適人，臣出身而事主。彼賢哲之逢患，猶棲遲以羈旅。矧禽鳥之微物，能馴擾以安處！眷西路而長懷，望故鄉而延佇。忖陋體之腥臊，亦何勞於鼎俎？嗟祿命之衰薄，奚遭時之險巇？豈言語以階亂，將不密以致危？痛母子之永隔，哀伉儷之生離。匪餘年之足惜，湣眾雛之無知。背蠻夷之下國，侍君子之光儀。懼名實之不副，恥才能之無奇。羨西都之沃壤，識苦樂之異宜。懷代越之悠思，故每言而稱斯。若乃少昊司辰，蓐收整轡。嚴霜初降，涼風蕭瑟。長吟遠慕，哀鳴感類。音聲淒以激揚，容貌慘以憔悴。聞之者悲傷，見之者隕淚。放臣為之屢歎，棄妻為之歔欷。感平生之遊處，若塤篪之相須。何今日之兩絕，若胡越之異區？順籠檻以俯仰，窺戶牖以踟躕。想昆山之高岳，思鄧林之扶疏。顧六翮之殘毀，雖奮迅其焉如？心懷歸而弗果，徒怨毒於一隅。苟竭心於所事，敢背惠而忘初？讬輕鄙之微命，委陋賤之薄軀。期守死以報德，甘盡辭以效愚。恃隆恩於既往，庶彌久而不渝。,辭賦,鸚鵡賦
蔡邕,兩漢,延熹二年秋，霖雨逾月。是時梁翼新誅，而徐璜、左悺等五侯擅貴於其處。又起顯陽苑於城西，人徒凍餓，不得其命者甚眾。白馬令李雲以直言死，鴻臚陳君以救雲抵罪。璜以餘能鼓琴，白朝廷，敕陳留太守發遣余。到偃師，病比前，得歸。心憤此事，遂託所過，述而成賦。余有行於京洛兮，遘淫雨之經時。塗邅其蹇連兮，潦汙滯而為災。乘馬蹯而不進兮，心鬱悒而憤思。聊弘慮以存古兮，宣幽情而屬詞。夕宿余于大樑兮，誚無忌之稱神。哀晉鄙之無辜兮，忿朱亥之篡軍。曆中牟之舊城兮，憎佛肸之不臣。問甯越之裔胄兮，藐髣髴而無聞。經圃田而瞰北境兮，悟衛康之封疆。迄管邑而增感歎兮，慍叔氏之啟商。過漢祖之所隘兮，吊紀信于滎陽。降虎牢之曲陰兮，路丘墟以盤縈。勤諸侯之遠戍兮，侈申子之美城。稔濤塗之愎惡兮，陷夫人以大名。登長阪以淩高兮，陟蔥山之蕘陘；建撫體以立洪高兮，經萬世而不傾。迴峭峻以降阻兮，小阜寥其異形。岡岑紆以連屬兮，谿穀夐其杳冥。迫嵯峨以乖邪兮，廓嚴壑以崢嶸。攢棫樸而雜榛楛兮，被浣濯而羅生。步亹菼與台菌兮，緣層崖而結莖。行遊目以南望兮，覽太室之威靈。顧大河於北垠兮，瞰洛汭之始並。追劉定之攸儀兮，美伯禹之所營。悼太康之失位兮，湣五子之歌聲。尋修軌以增舉兮，邈悠悠之未央。山風汩以飆湧兮，氣慅慅而厲涼。雲鬱術而四塞兮，雨濛濛而漸唐。僕夫疲而瘁兮，我馬虺隤以玄黃。格莽丘而稅駕兮，陰曀曀而不陽。哀衰周之多故兮，眺瀕隈而增感。忿子帶之淫逆兮，唁襄王於壇坎。悲寵嬖之為梗兮，心惻愴而懷慘。乘舫州而湍流兮，浮清波以橫厲。想宓妃之靈光兮，神幽隱以潛翳。實熊耳之泉液兮，總伊瀍與澗瀨。通渠源於京城兮，引職貢乎荒裔。操吳榜其萬艘兮，充王府而納最。濟西溪而容與兮，息鞏都而後逝。湣簡公之失師兮，疾子朝之為害。玄雲黯以凝結兮，集零雨之溱溱。路阻敗而無軌兮，塗濘溺而難遵。率陵阿以登降兮，赴偃師而釋勤。壯田橫之奉首兮，義二士之俠墳。淹留以候霽兮，感憂心之殷殷。並日夜而遙思兮，宵不寐以極晨。候風雲之體勢兮，天牢湍而無文。彌信宿而後闋兮，思逶迤以東運。見陽光之顯顯兮，懷少弭而有欣。命僕夫其就駕兮，吾將往乎京邑。皇家赫而天居兮，萬方徂而星集。貴寵煽以彌熾兮，僉守利而不戢。前車覆而未遠兮，後乘驅而競及。窮變巧於台榭兮，民露處而寢洷。消嘉榖於禽獸兮，下糠粃而無粒。弘寬裕於便辟兮，糾忠諫其駸急。懷伊呂而黜逐兮，道無因而獲人。唐虞渺其既遠兮，常俗生於積習。周道鞠為茂草兮，哀正路之日歰。觀風化之得失兮，猶紛挐其多遠。無亮采以匡世兮，亦何為乎此畿？甘衡門以寧神兮，詠都人而思歸。爰結蹤而迴軌兮，複邦族以自綏。亂曰：跋涉遐路，艱以阻兮。終其永懷，窘陰雨兮。曆觀群都，尋前緒兮。考之舊聞，厥事舉兮。登高斯賦，義有取兮。則善戒惡，豈雲苟兮？翩翩獨征，無儔與兮。言旋言複，我心胥兮。,辭賦,述行賦
班固,兩漢,惟永元元年秋七月，有漢元舅曰車騎將軍竇憲，寅亮聖明，登翼王室，納於大麓，維清緝熙。乃與執金吾耿秉，述職巡禦。理兵于朔方。鷹揚之校，螭虎之士，爰該六師，暨南單于、東胡烏桓、西戎氐羌，侯王君長之群，驍騎三萬。元戎輕武，長轂四分，雲輜蔽路，萬有三千餘乘。勒以八陣，蒞以威神，玄甲耀目，朱旗絳天。遂陵高闕，下雞鹿，經磧鹵，絕大漠，斬溫禺以釁鼓，血屍逐以染鍔。然後四校橫徂，星流彗掃，蕭條萬里，野無遺寇。於是域滅區殫，反旆而旋，考傳驗圖，窮覽其山川。遂逾涿邪，跨安侯，乘燕然，躡冒頓之區落，焚老上之龍庭。上以攄高、文之宿憤，光祖宗之玄靈；下以安固後嗣，恢拓境宇，振大漢之天聲。茲所謂一勞而久逸，暫費而永寧者也，乃遂封山刊石，昭銘盛德。其辭曰：鑠王師兮征荒裔，剿凶虐兮截海外。夐其邈兮亙地界，封神丘兮建隆嵑，熙帝載兮振萬世！,辭賦,封燕然山銘
,先秦,關關雎鳩，在河之洲。窈窕淑女，君子好逑。參差荇菜，左右流之。窈窕淑女，寤寐求之。求之不得，寤寐思服。悠哉悠哉，輾轉反側。參差荇菜，左右采之。窈窕淑女，琴瑟友之。參差荇菜，左右芼之。窈窕淑女，鐘鼓樂之。,古詩三百首,關雎
,先秦,采薇采薇，薇亦作止。曰歸曰歸，歲亦莫止。靡室靡家，獫狁之故。不遑啟居，獫狁之故。采薇采薇，薇亦柔止。曰歸曰歸，心亦憂止。憂心烈烈，載饑載渴。我戍未定，靡使歸聘。采薇采薇，薇亦剛止。曰歸曰歸，歲亦陽止。王事靡盬，不遑啟處。憂心孔疚，我行不來！彼爾維何？維常之華。彼路斯何？君子之車。戎車既駕，四牡業業。豈敢定居？一月三捷。駕彼四牡，四牡騤騤。君子所依，小人所腓。四牡翼翼，象弭魚服。豈不日戒？獫狁孔棘！昔我往矣，楊柳依依。今我來思，雨雪霏霏。行道遲遲，載渴載饑。我心傷悲，莫知我哀！,古詩三百首,采薇
,先秦,蒹葭蒼蒼，白露為霜。所謂伊人，在水一方。溯洄從之，道阻且長。溯游從之，宛在水中央。蒹葭萋萋，白露未晞。所謂伊人，在水之湄。溯洄從之，道阻且躋。溯游從之，宛在水中坻。蒹葭采采，白露未已。所謂伊人，在水之涘。溯洄從之，道阻且右。溯游從之，宛在水中沚。,古詩三百首,蒹葭
,先秦,桃之夭夭，灼灼其華。之子於歸，宜其室家。桃之夭夭，有蕡其實。之子於歸，宜其家室。桃之夭夭，其葉蓁蓁。之子於歸，宜其家人。,古詩三百首,桃夭
,先秦,日出而作，日入而息。鑿井而飲，耕田而食。帝利于我何有哉！,古詩三百首,擊壤歌
,先秦,投我以木瓜，報之以瓊琚。匪報也，永以為好也！投我以木桃，報之以瓊瑤。匪報也，永以為好也！投我以木李，報之以瓊玖。匪報也，永以為好也！,古詩三百首,木瓜
,先秦,碩鼠碩鼠，無食我黍！三歲貫女，莫我肯顧。逝將去女，適彼樂土。樂土樂土，爰得我所。碩鼠碩鼠，無食我麥！三歲貫女，莫我肯德。逝將去女，適彼樂國。樂國樂國，爰得我直。碩鼠碩鼠，無食我苗！三歲貫女，莫我肯勞。逝將去女，適彼樂郊。樂郊樂郊，誰之永號？(女通汝),古詩三百首,碩鼠
,先秦,豈曰無衣？七兮。不如子之衣，安且吉兮。豈曰無衣？六兮。不如子之衣，安且燠兮。,古詩三百首,無衣
項羽,兩漢,力拔山兮氣蓋世。時不利兮騅不逝。騅不逝兮可奈何！虞兮虞兮奈若何！,古詩三百首,垓下歌
,先秦,相鼠有皮，人而無儀！人而無儀，不死何為？相鼠有齒，人而無止！人而無止，不死何俟？相鼠有體，人而無禮，人而無禮！胡不遄死？,古詩三百首,相鼠
,兩漢,上邪，我欲與君相知，長命無絕衰。山無陵，江水為竭。冬雷震震，夏雨雪。天地合，乃敢與君絕。,古詩三百首,上邪
李延年,兩漢,北方有佳人。絕世而獨立。一顧傾人城。再顧傾人國。寧不知傾城與傾國。佳人難再得。,古詩三百首,李延年歌
,先秦,坎坎伐檀兮，置之河之幹兮。河水清且漣猗。不稼不穡，胡取禾三百廛兮？不狩不獵，胡瞻爾庭有縣貆兮？彼君子兮，不素餐兮！坎坎伐輻兮，置之河之側兮。河水清且直猗。不稼不穡，胡取禾三百億兮？不狩不獵，胡瞻爾庭有縣特兮？彼君子兮，不素食兮！坎坎伐輪兮，置之河之漘兮。河水清且淪猗。不稼不穡，胡取禾三百囷兮？不狩不獵，胡瞻爾庭有縣鶉兮？彼君子兮，不素飧兮！,古詩三百首,伐檀
,兩漢,江南可採蓮，蓮葉何田田，魚戲蓮葉間。魚戲蓮葉東，魚戲蓮葉西，魚戲蓮葉南，魚戲蓮葉北。,古詩三百首,江南
劉徹,兩漢,秋風起兮白雲飛，草木黃落兮雁南歸。蘭有秀兮菊有芳，懷佳人兮不能忘。泛樓船兮濟汾河，橫中流兮揚素波。簫鼓鳴兮發棹歌，歡樂極兮哀情多。少壯幾時兮奈老何！,古詩三百首,秋風辭
劉邦,兩漢,大風起兮雲飛揚，威加海內兮歸故鄉，安得猛士兮守四方！,古詩三百首,大風歌
,先秦,誰謂河廣？一葦杭之。誰謂宋遠？跂予望之。誰謂河廣？曾不容刀。誰謂宋遠？曾不崇朝。,古詩三百首,河廣
,先秦,風蕭蕭兮易水寒，壯士一去兮不復還。(複還一作：複反)探虎穴兮入蛟宮，仰天呼氣兮成白虹。(此句疑為後人補作),古詩三百首,荊軻歌 / 渡易水歌
,兩漢,十五從軍征，八十始得歸。道逢鄉里人：“家中有阿誰？”“遙看是君家，松柏塚累累。”(遙看一作：遙望)兔從狗竇入，雉從梁上飛。中庭生旅谷，井上生旅葵。舂穀持作飯，采葵持作羹。羹飯一時熟，不知貽阿誰？出門東向看，淚落沾我衣。,古詩三百首,十五從軍征
,兩漢,明月何皎皎，照我羅床幃。憂愁不能寐，攬衣起徘徊。客行雖雲樂，不如早旋歸。出戶獨彷徨，愁思當告誰！引領還入房，淚下沾裳衣。,古詩三百首,明月何皎皎
,兩漢,東城高且長，逶迤自相屬。回風動地起，秋草萋已綠。四時更變化，歲暮一何速！晨風懷苦心，蟋蟀傷局促。蕩滌放情志，何為自結束？燕趙多佳人，美者顏如玉。被服羅裳衣，當戶理清曲。音響一何悲！弦急知柱促。馳情整巾帶，沉吟聊躑躅。思為雙飛燕，銜泥巢君屋。,古詩三百首,東城高且長
,兩漢,秋風蕭蕭愁殺人，出亦愁，入亦愁。座中何人，誰不懷憂。令我白頭。胡地多飆風，樹木何修修。離家日趨遠，衣帶日趨緩。心思不能言，腸中車輪轉。,古詩三百首,古歌
,兩漢,行行重行行，與君生別離。相去萬餘裡，各在天一涯。道路阻且長，會面安可知？胡馬依北風，越鳥巢南枝。相去日已遠，衣帶日已緩。浮雲蔽白日，遊子不顧返。思君令人老，歲月忽已晚。棄捐勿複道，努力加餐飯。,古詩三百首,行行重行行
,兩漢,迢迢牽牛星，皎皎河漢女。纖纖擢素手，劄劄弄機杼。終日不成章，泣涕零如雨；河漢清且淺，相去複幾許！盈盈一水間，脈脈不得語。,古詩三百首,迢迢牽牛星
,兩漢,青青園中葵，朝露待日晞。陽春布德澤，萬物生光輝。常恐秋節至，焜黃華葉衰。百川東到海，何時複西歸？少壯不努力，老大徒傷悲！,古詩三百首,長歌行
,兩漢,涉江采芙蓉，蘭澤多芳草。采之欲遺誰，所思在遠道。還顧望舊鄉，長路漫浩浩。同心而離居，憂傷以終老。,古詩三百首,涉江采芙蓉
,兩漢,回車駕言邁，悠悠涉長道。四顧何茫茫，東風搖百草。所遇無故物，焉得不速老。盛衰各有時，立身苦不早。人生非金石，豈能長壽考？奄忽隨物化，榮名以為寶。,古詩三百首,回車駕言邁
,兩漢,客從遠方來，遺我一端綺。相去萬余裡，故人心尚爾。文采雙鴛鴦，裁為合歡被。著以長相思，緣以結不解。以膠投漆中，誰能別離此？,古詩三百首,客從遠方來
曹操,兩漢,神龜雖壽，猶有竟時。騰蛇乘霧，終為土灰。(騰一作：螣)老驥伏櫪，志在千里。烈士暮年，壯心不已。盈縮之期，不但在天；養怡之福，可得永年。幸甚至哉，歌以詠志。,古詩三百首,龜雖壽 / 神龜雖壽
,兩漢,凜凜歲雲暮，螻蛄夕鳴悲。涼風率已厲，遊子寒無衣。錦衾遺洛浦，同袍與我違。獨宿累長夜，夢想見容輝。良人惟古歡，枉駕惠前綏。願得常巧笑，攜手同車歸。既來不須臾，又不處重闈。亮無晨風翼，焉能淩風飛？眄睞以適意，引領遙相睎。徙倚懷感傷，垂涕沾雙扉。,古詩三百首,凜凜歲雲暮
曹操,兩漢,關東有義士，興兵討群凶。初期會盟津，乃心在咸陽。軍合力不齊，躊躇而雁行。勢利使人爭，嗣還自相戕。淮南弟稱號，刻璽於北方。鎧甲生蟣虱，萬姓以死亡。白骨露於野，千里無雞鳴。生民百遺一，念之斷人腸。,古詩三百首,蒿裡行
曹操,兩漢,東臨碣石，以觀滄海。水何澹澹，山島竦峙。樹木叢生，百草豐茂。秋風蕭瑟，洪波湧起。日月之行，若出其中；星漢燦爛，若出其裡。幸甚至哉，歌以詠志。,古詩三百首,步出夏門行·觀滄海
曹操,兩漢,對酒當歌，人生幾何！譬如朝露，去日苦多。慨當以慷，憂思難忘。何以解憂？唯有杜康。青青子衿，悠悠我心。但為君故，沉吟至今。呦呦鹿鳴，食野之蘋。我有嘉賓，鼓瑟吹笙。明明如月，何時可掇？憂從中來，不可斷絕。越陌度阡，枉用相存。契闊談讌，心念舊恩。(談讌一作：談宴)月明星稀，烏鵲南飛。繞樹三匝，何枝可依？山不厭高，海不厭深。周公吐哺，天下歸心。(海一作：水),古詩三百首,短歌行
劉楨,魏晉,亭亭山上松，瑟瑟穀中風。風聲一何盛，松枝一何勁。冰霜正慘淒，終歲常端正。豈不罹凝寒，松柏有本性。,古詩三百首,贈從弟
,兩漢,舉秀才，不知書。舉孝廉，父別居。寒素清白濁如泥，高第良將怯如雞。,古詩三百首,桓靈時童謠
曹植,兩漢,煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以為汁。萁在釜下燃，豆在釜中泣。本自同根生，相煎何太急？（版本二）,古詩三百首,七步詩
曹丕,魏晉,秋風蕭瑟天氣涼，草木搖落露為霜，群燕辭歸鵠南翔。(鵠南翔一作雁南翔）念君客遊思斷腸，慊慊思歸戀故鄉，君何淹留寄他方？賤妾煢煢守空房，憂來思君不敢忘，不覺淚下沾衣裳。援琴鳴弦發清商，短歌微吟不能長。明月皎皎照我床，星漢西流夜未央。牽牛織女遙相望，爾獨何辜限河梁。,古詩三百首,燕歌行二首·其一
阮籍,魏晉,夜中不能寐，起坐彈鳴琴。薄帷鑒明月，清風吹我襟。孤鴻號外野，翔鳥鳴北林。徘徊將何見？憂思獨傷心。,古詩三百首,詠懷八十二首·其一
曹植,魏晉,白馬飾金羈，連翩西北馳。借問誰家子，幽並遊俠兒。少小去鄉邑，揚聲沙漠垂。宿昔秉良弓，楛矢何參差。控弦破左的，右發摧月支。仰手接飛猱，俯身散馬蹄。狡捷過猴猿，勇剽若豹螭。邊城多警急，虜騎數遷移。羽檄從北來，厲馬登高堤。長驅蹈匈奴，左顧淩鮮卑。棄身鋒刃端，性命安可懷？父母且不顧，何言子與妻！名編壯士籍，不得中顧私。捐軀赴國難，視死忽如歸！(名編一作：名在) ,古詩三百首,白馬篇
王粲,魏晉,西京亂無象，豺虎方遘患。複棄中國去，委身適荊蠻。親戚對我悲，朋友相追攀。出門無所見，白骨蔽平原。路有饑婦人，抱子棄草間。顧聞號泣聲，揮涕獨不還。“未知身死處，何能兩相完？”驅馬棄之去，不忍聽此言。南登霸陵岸，回首望長安，悟彼下泉人，喟然傷心肝。,古詩三百首,七哀詩三首·其一
徐幹,魏晉,沉陰結愁憂，愁憂為誰興？念與君相別，各在天一方。良會未有期，中心摧且傷。不聊憂餐食，慊慊常饑空。端坐而無為，仿佛君容光。峨峨高山首，悠悠萬里道。君去日已遠，鬱結令人老。人生一世間，忽若暮春草。時不可再得，何為自愁惱？每誦昔鴻恩，賤軀焉足保。浮雲何洋洋，願因通我詞。飄搖不可寄，徙倚徒相思。人離皆復會，君獨無返期。自君之出矣，明鏡暗不治。思君如流水，何有窮已時。慘慘時節盡，蘭葉複凋零。喟然長歎息，君期慰我情。輾轉不能寐，長夜何綿綿。躡履起出戶，仰觀三星連。自恨志不遂，泣涕如湧泉。思君見巾櫛，以益我勞勤。安得鴻鸞羽，覯此心中人。誠心亮不遂，搔首立悁悁。何言一不見，復會無因緣。故如比目魚，今隔如參辰。人靡不有初，想君能終之。別來歷年歲，舊恩何可期。重新而忘故，君子所尤譏。寄身雖在遠，豈忘君須臾。既厚不為薄，想君時見思。,古詩三百首,室思
,魏晉,甯飲建業水，不食武昌魚。寧還建業死，不止武昌居。,古詩三百首,吳孫皓初童謠
嵇康,魏晉,息徒蘭圃，秣馬華山。流磻平皋，垂綸長川。目送歸鴻，手揮五弦。俯仰自得，游心太玄。嘉彼釣翁，得魚忘筌。郢人逝矣，誰與盡言？,古詩三百首,贈秀才入軍·其十四
曹植,魏晉,南國有佳人，容華若桃李。朝遊江北岸，夕宿瀟湘沚。時俗薄朱顏，誰為發皓齒？俯仰歲將暮，榮耀難久恃。,古詩三百首,雜詩七首·其四
陶淵明,魏晉,結廬在人境，而無車馬喧。問君何能爾？心遠地自偏。采菊東籬下，悠然見南山。山氣日夕佳，飛鳥相與還。此中有真意，欲辨已忘言。(辨通：辯),古詩三百首,飲酒·其五
左思,魏晉,鬱鬱澗底松，離離山上苗。以彼徑寸莖，蔭此百尺條。世胄躡高位，英俊沉下僚。地勢使之然，由來非一朝。金張藉舊業，七葉珥漢貂。馮公豈不偉，白首不見招。,古詩三百首,詠史·鬱鬱澗底松
陶淵明,魏晉,少無適俗韻，性本愛丘山。誤落塵網中，一去三十年。(誤落一作：誤入)羈鳥戀舊林，池魚思故淵。開荒南野際，守拙歸園田。方宅十餘畝，草屋八九間。榆柳蔭後簷，桃李羅堂前。曖曖遠人村，依依墟裡煙。狗吠深巷中，雞鳴桑樹顛。(顛通巔)戶庭無塵雜，虛室有餘閒。久在樊籠裡，複得返自然。,古詩三百首,歸園田居·其一
陶淵明,魏晉,種豆南山下，草盛豆苗稀。晨興理荒穢，帶月荷鋤歸。道狹草木長，夕露沾我衣。衣沾不足惜，但使願無違。,古詩三百首,歸園田居·其三
陶淵明,魏晉,燕丹善養士，志在報強嬴。招集百夫良，歲暮得荊卿。君子死知己，提劍出燕京；素驥鳴廣陌，慷慨送我行。雄髮指危冠，猛氣沖長纓。飲餞易水上，四座列群英。漸離擊悲築，宋意唱高聲。蕭蕭哀風逝，淡淡寒波生。商音更流涕，羽奏壯士驚。心知去不歸，且有後世名。登車何時顧，飛蓋入秦庭。淩厲越萬里，逶迤過千城。圖窮事自至，豪主正怔營。惜哉劍術疏，奇功遂不成。其人雖已沒，千載有餘情。,古詩三百首,詠荊軻
陶淵明,魏晉,精衛銜微木，將以填滄海。刑天舞干戚，猛志固常在。同物既無慮，化去不復悔。徒設在昔心，良辰詎可待。,古詩三百首,讀山海經·其十
謝靈運,南北朝,江南倦曆覽，江北曠周旋。懷新道轉迥，尋異景不延。亂流趨正絕，孤嶼媚中川。雲日相暉映，空水共澄鮮。表靈物莫賞，蘊真誰為傳。想像昆山姿，緬邈區中緣。始信安期術，得盡養生年。,古詩三百首,登江中孤嶼
陶淵明,魏晉,人生無根蒂，飄如陌上塵。分散逐風轉，此已非常身。落地為兄弟，何必骨肉親！得歡當作樂，鬥酒聚比鄰。盛年不重來，一日難再晨。及時當勉勵，歲月不待人。,古詩三百首,雜詩
鮑照,南北朝,中庭多雜樹，偏為梅諮嗟。問君何獨然？念其霜中能作花，露中能作實。搖盪春風媚春日，念爾零落逐風飆，徒有霜華無霜質。,古詩三百首,梅花落
鮑照,南北朝,對案不能食，拔劍擊柱長歎息。丈夫生世會幾時？安能蹀躞垂羽翼！棄置罷官去，還家自休息。朝出與親辭，暮還在親側。弄兒床前戲，看婦機中織。自古聖賢盡貧賤，何況我輩孤且直！,古詩三百首,擬行路難·其六
陸凱,南北朝,折花逢驛使，寄與隴頭人。(折花一作：折梅)江南無所有，聊贈一枝春。,古詩三百首,贈範曄詩
謝朓,南北朝,灞涘望長安，河陽視京縣。白日麗飛甍，參差皆可見。余霞散成綺，澄江靜如練。喧鳥覆春洲，雜英滿芳甸。去矣方滯淫，懷哉罷歡宴。佳期悵何許，淚下如流霰。有情知望鄉，誰能鬒不變？,古詩三百首,晚登三山還望京邑
謝朓,南北朝,綠草蔓如絲，雜樹紅英發。無論君不歸，君歸芳已歇。,古詩三百首,王孫游
鮑照,南北朝,瀉水置平地，各自東西南北流。人生亦有命，安能行歎複坐愁？酌酒以自寬，舉杯斷絕歌路難。心非木石豈無感？吞聲躑躅不敢言。,古詩三百首,擬行路難·其四
張翰,魏晉,秋風起兮木葉飛，吳江水兮鱸正肥。三千里兮家未歸，恨難禁兮仰天悲。,古詩三百首,思吳江歌
範雲,南北朝,江幹遠樹浮，天末孤煙起。江天自如合，煙樹還相似。滄流未可源，高帆去何已。,古詩三百首,之零陵郡次新亭
何遜,南北朝,兔園標物序，驚時最是梅。銜霜當路發，映雪擬寒開。枝橫卻月觀，花繞淩風台。朝灑長門泣，夕駐臨邛杯。應知早飄落，故逐上春來。,古詩三百首,詠早梅 / 揚州法曹梅花盛開
陶淵明,魏晉,孟夏草木長，繞屋樹扶疏。眾鳥欣有托，吾亦愛吾廬。既耕亦已種，時還讀我書。窮巷隔深轍，頗回故人車。歡言酌春酒，摘我園中蔬。微雨從東來，好風與之俱。泛覽《周王傳》，流觀《山海》圖。俯仰終宇宙，不樂複何如？ ,古詩三百首,讀山海經·其一
沈約,南北朝,河漢縱且橫，北斗橫複直。星漢空如此，寧知心有憶？孤燈曖不明，寒機曉猶織。零淚向誰道，雞鳴徒歎息。,古詩三百首,夜夜曲
吳隱之,魏晉,古人雲此水，一歃懷千金。試使夷齊飲，終當不易心。,古詩三百首,酌貪泉
釋寶月,南北朝,郎作十裡行，儂作九裡送。拔儂頭上釵，與郎資路用。有信數寄書，無信心相憶。莫作瓶落井，一去無消息。大艑珂峨頭，何處發揚州。借問艑上郎，見儂所歡不？初發揚州時，船出平津泊。五兩如竹林，何處相尋博。,古詩三百首,估客樂四首
何遜,南北朝,柳黃未吐葉，水綠半含苔。春色邊城動，客思故鄉來。,古詩三百首,邊城思
吳均,南北朝,山際見來煙，竹中窺落日。鳥向簷上飛，雲從窗裡出。,古詩三百首,山中雜詩
陶弘景,南北朝,山中何所有，嶺上多白雲。只可自怡悅，不堪持贈君。,古詩三百首,詔問山中何所有賦詩以答
王籍,南北朝,艅艎何泛泛，空水共悠悠。陰霞生遠岫，陽景逐回流。蟬噪林逾靜，鳥鳴山更幽。此地動歸念，長年悲倦遊。,古詩三百首,入若耶溪
蕭綱,南北朝,建平督郵道，魚複永安宮。若奏巴渝曲，時當君思中。,古詩三百首,蜀道難·其一
陰鏗,南北朝,大江一浩蕩，離悲足幾重。潮落猶如蓋，雲昏不作峰。遠戍唯聞鼓，寒山但見松。九十方稱半，歸途詎有蹤。,古詩三百首,晚出新亭
,南北朝,春蠶不應老，晝夜常懷絲。何惜微軀盡，纏綿自有時。,古詩三百首,作蠶絲
庾信,南北朝,玉關道路遠，金陵信使疏。獨下千行淚，開君萬里書。,古詩三百首,寄王琳
,南北朝,上馬不捉鞭，反折楊柳枝。蹀座吹長笛，愁殺行客兒。腹中愁不樂，願作郎馬鞭。出入擐郎臂，蹀座郎膝邊。放馬兩泉澤，忘不著連羈。擔鞍逐馬走，何見得馬騎。遙看孟津河，楊柳鬱婆娑。我是虜家兒，不解漢兒歌。健兒須快馬，快馬須健兒。蹕跋黃塵下，然後別雄雌。,古詩三百首,折楊柳歌辭五首
徐陵,南北朝,關山三五月，客子憶秦川。思婦高樓上，當窗應未眠。星旗映疏勒，雲陣上祁連。戰氣今如此，從軍複幾年。,古詩三百首,關山月
蕭綱,南北朝,巫山七百里，巴水三回曲。笛聲下複高，猿啼斷還續。,古詩三百首,蜀道難·其二
,南北朝,敕勒川，陰山下。天似穹廬，籠蓋四野。天蒼蒼，野茫茫。風吹草低見牛羊。,古詩三百首,敕勒歌
江總,南北朝,心逐南雲逝，形隨北雁來。故鄉籬下菊，今日幾花開。,古詩三百首,于長安歸還揚州九月九日行薇山亭賦韻 / 長安九日詩
,南北朝,隴頭流水，流離山下。念吾一身，飄然曠野。朝發欣城，暮宿隴頭。寒不能語，舌捲入喉。隴頭流水，鳴聲嗚咽。遙望秦川，心肝斷絕。,古詩三百首,隴頭歌辭三首
薛道衡,隋代,入春才七日，離家已二年。人歸落雁後，思發在花前。,古詩三百首,人日思歸
孔紹安,唐代,可惜庭中樹，移根逐漢臣。只為來時晚，花開不及春。,古詩三百首,侍宴詠石榴
鄭文寶,宋代,亭亭畫舸系春潭，直到行人酒半酣。不管煙波與風雨，載將離恨過江南。,古詩三百首,柳枝詞
王禹偁,宋代,馬穿山徑菊初黃，信馬悠悠野興長。萬壑有聲含晚籟，數峰無語立斜陽。棠梨葉落胭脂色，蕎麥花開白雪香。何事吟餘忽惆悵，村橋原樹似吾鄉。,古詩三百首,村行
寇准,宋代,曉帶輕煙間杏花，晚凝深翠拂平沙。長條別有風流處，密映錢塘蘇小家。,古詩三百首,柳
柳開,宋代,鳴骹直上一千尺，天靜無風聲更幹。碧眼胡兒三百騎，盡提金勒向雲看。,古詩三百首,塞上
王禹偁,宋代,兩株桃杏映籬斜，妝點商州副使家。何事春風容不得？和鶯吹折數枝花。,古詩三百首,春居雜興·兩株桃杏映籬斜
寇准,宋代,岸闊檣稀波渺茫，獨憑危檻思何長。蕭蕭遠樹疏林外，一半秋山帶夕陽。,古詩三百首,書河上亭壁
劉昶,南北朝,白雲滿鄣來，黃塵暗天起。關山四面絕，故鄉幾千里。,古詩三百首,斷句
林逋,宋代,眾芳搖落獨暄妍，占盡風情向小園。疏影橫斜水清淺，暗香浮動月黃昏。霜禽欲下先偷眼，粉蝶如知合斷魂。幸有微吟可相狎，不須檀板共金尊。(金尊通：樽),古詩三百首,山園小梅·其一
宋祁,宋代,墜素翻紅各自傷，青樓煙雨忍相忘。將飛更作回風舞，已落猶成半面妝。滄海客歸珠有淚，章台人去骨遺香。可能無意傳雙蝶，盡付芳心與蜜房。,古詩三百首,落花
曾公亮,宋代,枕中雲氣千峰近，床底松聲萬壑哀。要看銀山拍天浪，開窗放入大江來。,古詩三百首,宿甘露寺僧舍
楊億,宋代,鮑老當筵笑郭郎，笑他舞袖太郎當。若教鮑老當筵舞，轉更郎當舞袖長。,古詩三百首,詠傀儡
梅堯臣,宋代,適與野情愜，千山高複低。好峰隨處改，幽徑獨行迷。霜落熊升樹，林空鹿飲溪。人家在何許？雲外一聲雞。,古詩三百首,魯山山行
梅堯臣,宋代,行到東溪看水時，坐臨孤嶼發船遲。野鳧眠岸有閑意，老樹著花無醜枝。短短蒲耳齊似剪，平平沙石淨於篩。情雖不厭住不得，薄暮歸來車馬疲。,古詩三百首,東溪
梅堯臣,宋代,陶盡門前土，屋上無片瓦。十指不沾泥，鱗鱗居大廈。,古詩三百首,陶者
歐陽修,宋代,紅樹青山日欲斜，長郊草色綠無涯。遊人不管春將老，來往亭前踏落花。,古詩三百首,豐樂亭遊春·其三
歐陽修,宋代,臥聞岳陽城裡鐘，系舟岳陽城下樹。正見空江明月來，雲水蒼茫失江路。夜深江月弄清輝，水上人歌月下歸；一闋聲長聽不盡，輕舟短楫去如飛。,古詩三百首,晚泊岳陽
蘇舜欽,宋代,夜雨連明春水生，嬌雲濃暖弄陰晴。簾虛日薄花竹靜，時有乳鳩相對鳴。,古詩三百首,初晴遊滄浪亭
蘇舜欽,宋代,別院深深夏席清，石榴開遍透簾明。(夏席清一作：夏簟清)樹陰滿地日當午，夢覺流鶯時一聲。,古詩三百首,夏意
歐陽修,宋代,百囀千聲隨意移，山花紅紫樹高低。始知鎖向金籠聽，不及林間自在啼。,古詩三百首,畫眉鳥
張俞,宋代,昨日入城市，歸來淚滿巾。遍身羅綺者，不是養蠶人。,古詩三百首,蠶婦
歐陽修,宋代,春風疑不到天涯，二月山城未見花。殘雪壓枝猶有桔，凍雷驚筍欲抽芽。夜聞歸雁生鄉思，病入新年感物華。曾是洛陽花下客，野芳雖晚不須嗟。,古詩三百首,戲答元珍
梅堯臣,宋代,春雲濃淡日微光，雙闕重門聳建章。不上樓來知幾日，滿城無算柳梢黃。,古詩三百首,考試畢登銓樓
王安石,宋代,爆竹聲中一歲除，春風送暖入屠蘇。千門萬戶曈曈日，總把新桃換舊符。,古詩三百首,元日
王安石,宋代,飛來山上千尋塔，聞說雞鳴見日升。(飛來山一作：飛來峰)不畏浮雲遮望眼，只緣身在最高層。(只緣一作：自緣),古詩三百首,登飛來峰
王安石,宋代,牆角數枝梅，淩寒獨自開。遙知不是雪，為有暗香來。,古詩三百首,梅花 / 梅
王安石,宋代,京口瓜洲一水間，鐘山只隔數重山。春風又綠江南岸，明月何時照我還？,古詩三百首,泊船瓜洲
王安石,宋代,金爐香燼漏聲殘，剪剪輕風陣陣寒。春色惱人眠不得，月移花影上欄杆。,古詩三百首,春夜
歐陽修,宋代,花光濃爛柳輕明，酌酒花前送我行。我亦且如常日醉，莫教弦管作離聲。,古詩三百首,別滁
李覯,宋代,人言落日是天涯，望極天涯不見家。已恨碧山相阻隔，碧山還被暮雲遮。,古詩三百首,鄉思
王安石,宋代,百戰疲勞壯士哀，中原一敗勢難回。江東子弟今雖在，肯與君王卷土來？,古詩三百首,疊題烏江亭
程顥,宋代,雲淡風輕近午天，傍花隨柳過前川。時人不識余心樂，將謂偷閒學少年。,古詩三百首,春日偶成
張舜民,宋代,水繞陂田竹繞籬，榆錢落盡槿花稀。夕陽牛背無人臥，帶得寒鴉兩兩歸。,古詩三百首,村居
曾鞏,宋代,亂條猶未變初黃，倚得東風勢便狂。解把飛花蒙日月，不知天地有清霜。,古詩三百首,詠柳
劉攽,宋代,一雨池塘水面平，淡磨明鏡照簷楹。東風忽起垂楊舞，更作荷心萬點聲。,古詩三百首,雨後池上
曾鞏,宋代,雨過橫塘水滿堤，亂山高下路東西。一番桃李花開盡，惟有青青草色齊。,古詩三百首,城南
王令,宋代,清風無力屠得熱，落日著翅飛上山。人固已懼江海竭，天豈不惜河漢幹？昆侖之高有積雪，蓬萊之遠常遺寒。不能手提天下往，何忍身去遊其間？,古詩三百首,暑旱苦熱
劉攽,宋代,青苔滿地初晴後，綠樹無人晝夢餘。唯有南風舊相識，偷開門戶又翻書。,古詩三百首,新晴
王令,宋代,三月殘花落更開，小簷日日燕飛來。子規夜半猶啼血，不信東風喚不回。,古詩三百首,送春
蘇軾,宋代,竹外桃花三兩枝，春江水暖鴨先知。蔞蒿滿地蘆芽短，正是河豚欲上時。兩兩歸鴻欲破群，依依還似北歸人。遙知朔漠多風雪，更待江南半月春。,古詩三百首,惠崇春江晚景二首 / 惠崇春江曉景二首
蘇軾,宋代,人生到處知何似，應似飛鴻踏雪泥。泥上偶然留指爪，鴻飛那複計東西。老僧已死成新塔，壞壁無由見舊題。往日崎嶇還記否，路長人困蹇驢嘶。,古詩三百首,和子由澠池懷舊
蘇軾,宋代,春宵一刻值千金，花有清香月有陰。歌管樓臺聲細細，秋千院落夜沉沉。,古詩三百首,春宵
蘇軾,宋代,水光瀲灩晴方好，山色空蒙雨亦奇。(蒙通：濛)欲把西湖比西子，淡妝濃抹總相宜。(淡妝濃抹一作：濃妝淡抹),古詩三百首,飲湖上初晴後雨二首·其二
蘇軾,宋代,橫看成嶺側成峰，遠近高低各不同。不識廬山真面目，只緣身在此山中。,古詩三百首,題西林壁
蘇軾,宋代,荷盡已無擎雨蓋，菊殘猶有傲霜枝。一年好景君須記，最是橙黃橘綠時。(最是一作：正是),古詩三百首,贈劉景文 / 冬景
蘇軾,宋代,東風嫋嫋泛崇光，香霧空蒙月轉廊。只恐夜深花睡去，故燒高燭照紅妝。,古詩三百首,海棠
孔平仲,宋代,百里西風禾黍香，鳴泉落竇穀登場。老牛粗了耕耘債，齧草坡頭臥夕陽。,古詩三百首,禾熟
孔平仲,宋代,試說途中景，方知別後心。行人日暮少，風雪亂山深。,古詩三百首,寄內
黃庭堅,宋代,騎牛遠遠過前村，短笛橫吹隔隴聞。多少長安名利客，機關用盡不如君。,古詩三百首,牧童詩
黃庭堅,宋代,投荒萬死鬢毛斑，生出瞿塘灩澦關。未到江南先一笑，岳陽樓上對君山。滿川風雨獨憑欄，綰結湘娥十二鬟。可惜不當湖水面，銀山堆裡看青山。,古詩三百首,雨中登岳陽樓望君山
張耒,宋代,庭戶無人秋月明，夜霜欲落氣先清。梧桐真不甘衰謝，數葉迎風尚有聲。,古詩三百首,夜坐
道潛,宋代,風蒲獵獵弄清柔，欲立蜻蜓不自由。五月臨平山下路，藕花無數滿汀州。,古詩三百首,臨平道中
張耒,宋代,如絲苣甲飣春盤，韭葉金黃雪未幹。旅飯二年無此味，故園千里幾時還。異方時節三巵酒，殘歲風煙一慘顏。曾奉龍旗典邦禮，歲窮祠祀少休閒。,古詩三百首,春日
秦觀,宋代,攜扙來追柳外涼，畫橋南畔倚胡床。月明船笛參差起，風定池蓮自在香。,古詩三百首,納涼
秦觀,宋代,一夕輕雷落萬絲，霽光浮瓦碧參差。有情芍藥含春淚，無力薔薇臥曉枝。,古詩三百首,春日
晁沖之,宋代,陰陰溪曲綠交加，小雨翻萍上淺沙。鵝鴨不知春去盡，爭隨流水趁桃花。,古詩三百首,春日
秦觀,宋代,天寒水鳥自相依，十百為群戲落暉。過盡行人都不起，忽聞水響一齊飛。,古詩三百首,還自廣陵
陳師道,宋代,斷牆著雨蝸成字，老屋無僧燕作家，剩欲出門追語笑，卻嫌歸鬢著塵沙。風翻蛛網開三面，雷動蜂窠趁兩衙。屢失南鄰春事約，只今容有未開花。,古詩三百首,春懷示鄰里
黃庭堅,宋代,癡兒了卻公家事，快閣東西倚晚晴。落木千山天遠大，澄江一道月分明。朱弦已為佳人絕，青眼聊因美酒橫。萬里歸船弄長笛，此心吾與白鷗盟。,古詩三百首,登快閣
朱淑真,宋代,連理枝頭花正開，妒花風雨便相催。願教青帝常為主，莫遣紛紛點翠苔。,古詩三百首,落花
黃庭堅,宋代,四顧山光接水光，憑欄十裡芰荷香。清風明月無人管，並作南樓一味涼。,古詩三百首,鄂州南樓書事
朱淑真,宋代,女子弄文誠可罪，那堪詠月更吟風。磨穿鐵硯非吾事，繡折金針卻有功。悶無消遣只看詩，不見詩中話別離。添得情懷轉蕭索，始知伶俐不如癡。,古詩三百首,自責二首
汪藻,宋代,一春略無十日晴，處處浮雲將雨行。野田春水碧于鏡，人影渡傍鷗不驚。桃花嫣然出籬笑，似開未開最有情。茅茨煙暝客衣濕，破夢午雞啼一聲。,古詩三百首,春日
吳濤,宋代,遊子春衫已試單，桃花飛盡野梅酸。怪來一夜蛙聲歇，又作東風十日寒。,古詩三百首,絕句
陳師道,宋代,去遠即相忘，歸近不可忍。兒女已在眼，眉目略不省。喜極不得語，淚盡方一哂。了知不是夢，忽忽心未穩。,古詩三百首,示三子
李清照,宋代,生當作人傑，死亦為鬼雄。至今思項羽，不肯過江東。,古詩三百首,夏日絕句
劉子翬,宋代,輦轂繁華事可傷，師師垂老過湖湘。縷衣檀板無顏色，一曲當時動帝王。,古詩三百首,汴京紀事
呂本中,宋代,稍離煙瘴近湘潭，疾病衰頹已不堪。兒女不知來避地，強言風物勝江南。,古詩三百首,連州陽山歸路
徐俯,宋代,雙飛燕子幾時回？夾岸桃花蘸水開。春雨斷橋人不度，小舟撐出柳陰來。,古詩三百首,春遊湖
曾幾,宋代,蘇秀道中，自七月二十五日夜大雨三日，秋苗以蘇，喜而有作。一夕驕陽轉作霖，夢回涼冷潤衣襟。不愁屋漏床床濕，且喜溪流岸岸深。千里稻花應秀色，五更桐葉最佳音。無田似我猶欣舞，何況田間望歲心。,古詩三百首,蘇秀道中
曾幾,宋代,梅子黃時日日晴，小溪泛盡卻山行。綠陰不減來時路，添得黃鸝四五聲。,古詩三百首,三衢道中
陳與義,宋代,飛花兩岸照船紅，百里榆堤半日風。臥看滿天雲不動，不知雲與我俱東。,古詩三百首,襄邑道中
陳與義,宋代,一自胡塵入漢關，十年伊洛路漫漫。青墩溪畔龍鍾客，獨立東風看牡丹。,古詩三百首,詠牡丹
嶽飛,宋代,經年塵土滿征衣，特特尋芳上翠微。好水好山看不足，馬蹄催趁月明歸。,古詩三百首,池州翠微亭
陸遊,宋代,世味年來薄似紗，誰令騎馬客京華。小樓一夜聽春雨，深巷明朝賣杏花。矮紙斜行閑作草，晴窗細乳戲分茶。素衣莫起風塵歎，猶及清明可到家。,古詩三百首,臨安春雨初霽
蕭德藻,宋代,一擔乾柴古渡頭，盤纏一日頗優遊。歸來澗底磨刀斧，又作全家明日謀。,古詩三百首,樵夫
陸遊,宋代,黃金錯刀白玉裝，夜穿窗扉出光芒。丈夫五十功未立，提刀獨立顧八荒。京華結交盡奇士，意氣相期共生死。千年史冊恥無名，一片丹心報天子。爾來從軍天漢濱，南山曉雪玉嶙峋。嗚呼！楚雖三戶能亡秦，豈有堂堂中國空無人！,古詩三百首,金錯刀行
陳與義,宋代,天缺西南江面清，纖雲不動小灘橫。牆頭語鵲衣猶濕，樓外殘雷氣未平。盡取微涼供穩睡，急搜奇句報新晴。今宵絕勝無人共，臥看星河盡意明。,古詩三百首,雨晴
李綱,宋代,耕犁千畝實千箱，力盡筋疲誰複傷？但得眾生皆得飽，不辭羸病臥殘陽。,古詩三百首,病牛
陸遊,宋代,衣上征塵雜酒痕，遠遊無處不消魂。此身合是詩人未？細雨騎驢入劍門。,古詩三百首,劍門道中遇微雨
陸遊,宋代,聞道梅花坼曉風，雪堆遍滿四山中。何方可化身千億，一樹梅花一放翁。,古詩三百首,梅花絕句·其一
陸遊,宋代,死去元知萬事空，但悲不見九州同。王師北定中原日，家祭無忘告乃翁。,古詩三百首,示兒
陸遊,宋代,風卷江湖雨暗村，四山聲作海濤翻。溪柴火軟蠻氈暖，我與狸奴不出門。僵臥孤村不自哀，尚思為國戍輪台。夜闌臥聽風吹雨，鐵馬冰河入夢來。,古詩三百首,十一月四日風雨大作二首
陸遊,宋代,早歲那知世事艱，中原北望氣如山。樓船夜雪瓜洲渡，鐵馬秋風大散關。塞上長城空自許，鏡中衰鬢已先斑。出師一表真名世，千載誰堪伯仲間！,古詩三百首,書憤五首·其一
陸遊,宋代,病骨支離紗帽寬，孤臣萬里客江幹。位卑未敢忘憂國，事定猶須待闔棺。天地神靈扶廟社，京華父老望和鑾。出師一表通今古，夜半挑燈更細看。,古詩三百首,病起書懷
陸遊,宋代,迢迢天漢西南落，喔喔鄰雞一再鳴。壯志病來消欲盡，出門搔首愴平生。三萬里河東入海，五千仞嶽上摩天。遺民淚盡胡塵裡，南望王師又一年。,古詩三百首,秋夜將曉出籬門迎涼有感二首
楊萬里,宋代,泉眼無聲惜細流，樹陰照水愛晴柔。小荷才露尖尖角，早有蜻蜓立上頭。,古詩三百首,小池
楊萬里,宋代,畢竟西湖六月中，風光不與四時同。接天蓮葉無窮碧，映日荷花別樣紅。,古詩三百首,曉出淨慈寺送林子方
范成大,宋代,"州橋南北是天街，父老年年等駕回。忍淚失聲詢使者，""幾時真有六軍來？""",古詩三百首,州橋
范成大,宋代,晝出耘田夜績麻，村莊兒女各當家。童孫未解供耕織，也傍桑陰學種瓜。,古詩三百首,夏日田園雜興·其七
楊萬里,宋代,溪水將橋不復回，小舟猶倚短篙開。交情得似山溪渡，不管風波去又來。,古詩三百首,三江小渡
楊萬里,宋代,一葉漁船兩小童，收篙停棹坐船中。怪生無雨都張傘，不是遮頭是使風。,古詩三百首,舟過安仁
楊萬里,宋代,籬落疏疏一徑深，樹頭花落未成陰。兒童急走追黃蝶，飛入菜花無處尋。,古詩三百首,宿新市徐公店
林升,宋代,山外青山樓外樓，西湖歌舞幾時休？暖風熏得遊人醉，直把杭州作汴州。,古詩三百首,題臨安邸
朱熹,宋代,半畝方塘一鑒開，天光雲影共徘徊。問渠那得清如許？為有源頭活水來。(那通：哪),古詩三百首,觀書有感二首·其一
張栻,宋代,律回歲晚冰霜少，春到人間草木知。便覺眼前生意滿，東風吹水綠參差。,古詩三百首,立春偶成
朱熹,宋代,勝日尋芳泗水濱，無邊光景一時新。等閒識得東風面，萬紫千紅總是春。,古詩三百首,春日
范成大,宋代,南浦春來綠一川，石橋朱塔兩依然。年年送客橫塘路，細雨垂楊系畫船。,古詩三百首,橫塘
薑夔,宋代,自作新詞韻最嬌，小紅低唱我吹簫。曲終過盡松陵路，回首煙波十四橋。,古詩三百首,過垂虹
趙師秀,宋代,黃梅時節家家雨，青草池塘處處蛙。有約不來過夜半，閑敲棋子落燈花。,古詩三百首,約客 / 有約
徐璣,宋代,水滿田疇稻葉齊，日光穿樹曉煙低。黃鶯也愛新涼好，飛過青山影裡啼。,古詩三百首,新涼
翁卷,宋代,綠遍山原白滿川，子規聲裡雨如煙。鄉村四月閒人少，才了蠶桑又插田。,古詩三百首,鄉村四月
薑夔,宋代,美人臺上昔歡娛，今日空台望五湖。殘雪未融青草死，苦無麋鹿過姑蘇。黃帽傳呼睡不成，投稿細細激流冰。分明舊泊江南岸，舟尾春風颭客燈。千門列炬散林鴉，兒女相思未到家。應是不眠非守歲，小客春意入燈花。三生定自陸天隨，又向順松作客歸。已拚新年舟上過，倩人和雪洗片衣。沙尾風回一棹寒，椒花今夕不登盤。百年草草都寒夜，自琢春詞剪燭看。笠澤茫茫雁影微，玉峰重疊護雲衣。長橋寂寞春寒放，只有詩人一舸歸。桑間篝火卻定蠶，風土相傳我未諳。但得明年少行役，只裁白佇作春衫。少小知名翰墨場，十年心事只淒涼。舊時曾作梅花賦，研墨於今亦自香。環玦隨波冷未銷，古苔留雪臥牆腰。誰家玉笛吹春怨，看見鵝黃上柳條。,古詩三百首,除放自石湖歸苕溪
葉紹翁,宋代,應憐屐齒印蒼苔，小扣柴扉久不開。春色滿園關不住，一枝紅杏出牆來。,古詩三百首,遊園不值
楊萬里,宋代,兩岸舟船各背馳，波痕交涉亦難為。只余鷗鷺無拘管，北去南來自在飛。,古詩三百首,初入淮河四絕句·其三
戴復古,宋代,乳鴨池塘水淺深，熟梅天氣半陰晴。東園載酒西園醉，摘盡枇杷一樹金。,古詩三百首,初夏游張園
劉克莊,宋代,一片能教一斷腸，可堪平砌更堆牆。飄如遷客來過嶺，墜似騷人去赴湘。亂點莓苔多莫數，偶粘衣袖久猶香。東風謬掌花權柄，卻忌孤高不主張。,古詩三百首,落梅
曹豳,宋代,門外無人問落花，綠陰冉冉遍天涯。林鶯啼到無聲處，青草池塘獨聽蛙。,古詩三百首,春暮
志南,宋代,古木陰中系短篷，杖藜扶我過橋東。沾衣欲濕杏花雨，吹面不寒楊柳風。,古詩三百首,絕句·古木陰中系短篷
戴復古,宋代,江頭落日照平沙，潮退漁船閣岸斜。白鳥一雙臨水立，見人驚起入蘆花。,古詩三百首,江村晚眺
文天祥,宋代,辛苦遭逢起一經，干戈寥落四周星。山河破碎風飄絮，身世浮沉雨打萍。惶恐灘頭說惶恐，零丁洋裡歎零丁。人生自古誰無死，留取丹心照汗青。,古詩三百首,過零丁洋
劉克莊,宋代,擲柳遷喬太有情，交交時作弄機聲。洛陽三月花如錦，多少工夫織得成。,古詩三百首,鶯梭
鄭思肖,宋代,愁裡高歌梁父吟，猶如金玉戛商音。十年勾踐亡吳計，七日包胥哭楚心。秋送新鴻哀破國，晝行饑虎齧空林。胸中有誓深於海，肯使神州竟陸沉？,古詩三百首,二礪
戴復古,宋代,小桃無主自開花，煙草茫茫帶晚鴉。幾處敗垣圍故井，向來一一是人家。,古詩三百首,淮村兵後
鄭思肖,宋代,花開不並百花叢，獨立疏籬趣未窮。寧可枝頭抱香死，何曾吹落北風中。,古詩三百首,寒菊 / 畫菊
盧梅坡,宋代,梅雪爭春未肯降，騷人擱筆費評章。梅須遜雪三分白，雪卻輸梅一段香。,古詩三百首,雪梅·其一
王庭筠,元代,竹影和詩瘦，梅花入夢香。可憐今夜月，不肯下西廂。 ,古詩三百首,絕句
杜耒,宋代,寒夜客來茶當酒，竹爐湯沸火初紅。尋常一樣窗前月，才有梅花便不同。,古詩三百首,寒夜
謝枋得,宋代,十年無夢得還家，獨立青峰野水涯。天地寂寥山雨歇，幾生修得到梅花？,古詩三百首,武夷山中
元好問,金朝,西北天低五頂高，茫茫松海露靈鼇。太行直上猶千里，井底殘山枉呼號。萬壑千岩位置雄，偶從天巧見神功。湍溪已作風雷惡，更在雲山氣象中。山雲吞吐翠微中，淡綠深青一萬重。此景只應天上有，豈知身在妙高峰？,古詩三百首,臺山雜詠
元好問,金朝,慘澹龍蛇日鬥爭，干戈直欲盡生靈。高原出水山河改，戰地風來草木腥。精衛有冤填瀚海，包胥無淚哭秦庭。並州豪傑知誰在，莫擬分軍下井陘。,古詩三百首,壬辰十二月車駕東狩後即事
元好問,金朝,枝間新綠一重重，小蕾深藏數點紅。愛惜芳心莫輕吐，且教桃李鬧春風。 ,古詩三百首,同兒輩賦未開海棠
,宋代,月兒彎彎照九州，幾家歡樂幾家愁。幾家夫婦同羅帳，幾個飄零在外頭？,古詩三百首,月兒彎彎照九州
趙孟頫,元代,野店桃花紅粉姿，陌頭楊柳綠煙絲。不因送客東城去，過卻春光總不知。,古詩三百首,東城
黃庚,元代,客舟系纜柳陰旁，湖影侵篷夜氣涼。萬頃波光搖月碎，一天風露藕花香。,古詩三百首,臨平泊舟
王冕,元代,吾家洗硯池頭樹，個個花開淡墨痕。不要人誇顏色好，只流清氣滿乾坤。(版本一)我家洗硯池邊樹，朵朵花開淡墨痕。不要人誇好顏色，只留清氣滿乾坤。(版本二),古詩三百首,墨梅
楊載,元代,城雪初消薺菜生，角門深巷少人行。柳梢聽得黃鸝語，此是春來第一聲。,古詩三百首,到京師
徐元傑,宋代,花開紅樹亂鶯啼，草長平湖白鷺飛。風日晴和人意好，夕陽簫鼓幾船歸。,古詩三百首,湖上
陳孚,元代,一擊車中膽氣豪，祖龍社稷已驚搖；如何十二金人外，猶有人間鐵未銷？,古詩三百首,博浪沙
揭傒斯,元代,春草細還生，春雛養漸成。茸茸毛色起，應解自呼名。,古詩三百首,畫鴨
劉因,宋代,馬蹄踏水亂明霞，醉袖迎風受落花。怪見溪童出門望，雀聲先我到山家。,古詩三百首,山家
薩都剌,元代,牛羊散漫落日下，野草生香乳酪甜。卷地朔風沙似雪，家家行帳下氈簾。,古詩三百首,上京即事
楊基,明代,細雨茸茸濕楝花，南風樹樹熟枇杷；徐行不記山深淺，一路鶯啼送到家。,古詩三百首,天平山中
高啟,明代,綠池芳草滿晴波，春色都從雨裡過。知是人家花落盡，菜畦今日蝶來多。,古詩三百首,春暮西園
高啟,明代,渡水複渡水，看花還看花。春風江上路，不覺到君家。,古詩三百首,尋胡隱君
虞集,元代,何處它年寄此生，山中江上總關情。無端繞屋長松樹，盡把風聲作雨聲。,古詩三百首,院中獨坐
王恭,明代,春風一夜到衡陽，楚水燕山萬里長。莫道春來便歸去，江南雖好是他鄉。,古詩三百首,春雁
毛鉉,明代,下床著新衣，初學小姑拜。低頭羞見人，雙手結裙帶。,古詩三百首,幼女詞
於謙,明代,千錘萬鑿出深山，烈火焚燒若等閒。粉身碎骨全不怕，要留清白在人間。(一作：千錘萬擊出深山/千鎚萬擊出深山)(一作：粉骨碎身全不惜/粉身碎骨渾不怕/粉骨碎身全不怕),古詩三百首,石灰吟
沈周,明代,碧水丹山映杖藜，夕陽猶在小橋西。微吟不道驚溪鳥，飛入亂雲深處啼。,古詩三百首,題畫
李東陽,明代,莫將畫竹論難易，剛道繁難簡更難。君看蕭蕭只數葉，滿堂風雨不勝寒。,古詩三百首,柯敬仲墨竹
唐寅,明代,不煉金丹不坐禪，不為商賈不耕田。閑來寫就青山賣，不使人間造孽錢。,古詩三百首,言志
徐禎卿,明代,洞庭葉未下，瀟湘秋欲生。高齋今夜雨，獨臥武昌城。重以桑梓念，淒其江漢情。不知天外雁，何事樂長征？,古詩三百首,在武昌作
邊貢,明代,漢江明月照歸人，萬里秋風一葉身。休把客衣輕浣濯，此中猶有帝京塵。,古詩三百首,重贈吳國賓
楊慎,明代,高田如樓梯，平田如棋局。白鷺忽飛來，點破秧針綠。,古詩三百首,出郊
何景明,明代,十二峰頭秋草荒，冷煙寒月過瞿塘。青楓江上孤舟客，不聽猿啼亦斷腸。,古詩三百首,竹枝詞
袁凱,明代,江水三千里，家書十五行。行行無別語，只道早還鄉。,古詩三百首,京師得家書
楊士奇,明代,岸蓼疏紅水荇青，茨菰花白小如蓱。雙鬟短袖慚人見，背立船頭自采菱。,古詩三百首,發淮安
謝榛,明代,暝色滿西山，將軍獵騎還。隔河見烽火，驕虜夜臨關。,古詩三百首,塞下曲
李攀龍,明代,白羽如霜出塞寒，胡烽不斷接長安。城頭一片西山月，多少征人馬上看。,古詩三百首,塞上曲送元美
楊繼盛,明代,浩氣還太虛，丹心照千古。生平未報國，留作忠魂補。,古詩三百首,就義詩
戚繼光,明代,南北驅馳報主情，江花邊草笑平生。(邊草一作：邊月)一年三百六十日，多是橫戈馬上行。,古詩三百首,馬上作
文嘉,明代,今日複今日，今日何其少！今日又不為，此事何其了？人生百年幾今日，今日不為真可惜！若言姑待明朝至，明朝又有明朝事。為君聊賦今日詩，努力請從今日始。,古詩三百首,今日詩
徐渭,明代,"半生落魄已成翁,獨立書齋嘯晚風。筆底明珠無處賣,閑拋閑擲野藤中。",古詩三百首,題《墨葡萄圖》 / 題葡萄圖
高攀龍,明代,心同流水淨，身與白雲輕。寂寂深山暮，微聞鐘磬聲。,古詩三百首,枕石
袁宏道,明代,湘山晴色遠微微，盡日江頭獨醉歸。不見兩關傳露布，尚聞三殿未垂衣。邊籌自古無中下，朝論於今有是非。日暮平沙秋草亂，一雙白鳥避人飛。,古詩三百首,感事
湯顯祖,明代,寂曆秋江漁火稀，起看殘月映林微。波光水鳥驚猶宿，露冷流螢濕不飛。,古詩三百首,江宿
,明代,朝求升，暮求合，近來貧漢難存活。早早開門拜闖王，管教大小都歡悅。殺牛羊，備酒漿，開了城門迎闖王，闖王來了不納糧。吃他娘，著她娘，吃著不夠有闖王。不當差，不納糧，大家快活過一場。,古詩三百首,闖王
陳子龍,明代,並刀昨夜匣中鳴，燕趙悲歌最不平；易水潺湲雲草碧，可憐無處送荊卿！,古詩三百首,渡易水
吳偉業,清代,關山雖勝路難堪，才上征鞍又解驂。十丈黃塵千尺雪，可知俱不似江南。,古詩三百首,阻雪
夏完淳,明代,複楚情何極，亡秦氣未平。雄風清角勁，落日大旗明。縞素酬家國，戈船決死生！胡笳千古恨，一片月臨城。,古詩三百首,即事
尤侗,清代,鷓鴣聲裡夕陽西，陌上征人首盡低。遍地關山行不得，為誰辛苦盡情啼？,古詩三百首,聞鷓鴣
李昌祺,明代,形容不識識鄉音，挑盡寒燈到夜深。故舊憑君休更說，老懷容易便沾襟。,古詩三百首,鄉人至夜話
夏完淳,明代,三年羈旅客，今日又南冠。無限河山淚，誰言天地寬！(河山一作：山河)已知泉路近，欲別故鄉難。毅魄歸來日，靈旗空際看。,古詩三百首,別雲間
朱彝尊,清代,居庸關上子規啼，飲馬流泉落日低。雨雪自飛千嶂外，榆林只隔數峰西。,古詩三百首,出居庸關
王士禎,清代,江幹多是釣人居，柳陌菱塘一帶疏；好是日斜風定後，半江紅樹賣鱸魚。,古詩三百首,真州絕句
查慎行,清代,黃花古渡接蘆溪，行過萍鄉路漸低。吠犬鳴雞村遠近，乳鵝新鴨岸東西。絲繅細雨沾衣潤，刀剪良苗出水齊。猶與湖南風土近，春深無處不耕犁。,古詩三百首,自湘東驛遵陸至蘆溪
查慎行,清代,月黑見漁燈，孤光一點螢。微微風簇浪，散作滿河星。,古詩三百首,舟夜書所見
沈德潛,清代,到處陂塘決決流，垂楊百里罨平疇。行人便覺鬚眉綠，一路蟬聲過許州。,古詩三百首,過許州
趙執信,清代,和雨還穿戶，經風忽過牆。雖緣草成質，不借月為光。解識幽人意，請今聊處囊。君看落空闊，何異大星芒。,古詩三百首,螢火
鄭燮,清代,咬定青山不放鬆，立根原在破岩中。千磨萬擊還堅勁，任爾東西南北風。(堅勁一作：韌),古詩三百首,竹石
鄭燮,清代,晨起開門雪滿山，雪晴雲淡日光寒。簷流未滴梅花凍，一種清孤不等閒。,古詩三百首,山中雪後
厲鶚,清代,夜寒香界白，澗曲寺門通。月在眾峰頂，泉流亂葉中。一燈群動息，孤磬四天空。歸路畏逢虎，況聞岩下風。,古詩三百首,靈隱寺月夜
鄭燮,清代,賣得鮮魚二百錢，糴糧炊飯放歸船。拔來濕葦燒難著，曬在垂楊古岸邊。,古詩三百首,漁家·賣得鮮魚二百錢
屈複,清代,百金買駿馬，千金買美人；萬金買高爵，何處買青春？,古詩三百首,偶然作
袁枚,清代,十裡崎嶇半裡平，一峰才送一峰迎。青山似繭將人裹，不信前頭有路行。,古詩三百首,山行雜詠
蔣士銓,清代,愛子心無盡，歸家喜及辰。寒衣針線密，家信墨痕新。見面憐清瘦，呼兒問苦辛。低徊愧人子，不敢歎風塵。,古詩三百首,歲暮到家/歲末到家
李夢陽,明代,船板胡在茲，而我寢其上。情知非江湖，夢寐亦風浪。,古詩三百首,船板床
袁枚,清代,牧童騎黃牛，歌聲振林樾。意欲捕鳴蟬，忽然閉口立。,古詩三百首,所見
袁枚,清代,秋夜訪秋士，先聞水上音。半天涼月色，一笛酒人心。響遏碧雲近，香傳紅藕深。相逢清露下，流影濕衣襟。,古詩三百首,夜過借園見主人坐月下吹笛
袁枚,清代,愛好由來下筆難，一詩千改始心安。阿婆還似初笄女，頭未梳成不許看。,古詩三百首,遣興
納蘭性德,清代,山色江聲共寂寥，十三陵樹晚蕭蕭。中原事業如江左，芳草何須怨六朝。,古詩三百首,秣陵懷古
趙翼,清代,李杜詩篇萬口傳，至今已覺不新鮮。江山代有才人出，各領風騷數百年。,古詩三百首,論詩五首·其二
黃景仁,清代,搴帷拜母河梁去，白發愁看淚眼枯。慘慘柴門風雪夜，此時有子不如無。,古詩三百首,別老母
姚鼐,清代,布穀飛飛勸早耕，舂鋤撲撲趁春睛。千層石樹遙行路，一帶山田放水聲。,古詩三百首,山行·布穀飛飛勸早耕
龔自珍,清代,九州生氣恃風雷，萬馬齊喑究可哀。我勸天公重抖擻，不拘一格降人才。,古詩三百首,己亥雜詩·其二百二十
黃景仁,清代,大道青樓望不遮，年時系馬醉流霞。風前帶是同心結，杯底人如解語花。下杜城邊南北路，上闌門外去來車。匆匆覺得揚州夢，檢點閒愁在鬢華。喚起窗前尚宿酲，啼鵑催去又聲聲。丹青舊誓相如劄，禪榻經時杜牧情。別後相思空一水，重來回首已三生。雲階月地依然在，細逐空香百遍行。遮莫臨行念我頻，竹枝留涴淚痕新。多緣刺史無堅約，豈視蕭郎作路人。望裡彩雲疑冉冉，愁邊春水故粼粼。珊瑚百尺珠千斛，難換羅敷未嫁身。從此音塵各悄然，春山如黛草如煙。淚添吳苑三更雨，恨惹郵亭一夜眠。詎有青烏緘別句，聊將錦瑟記流年。他時脫便微之過，百轉千回只自憐。,古詩三百首,感舊四首
龔自珍,清代,金粉東南十五州，萬重恩怨屬名流。牢盆狎客操全算，團扇才人踞上游。避席畏聞文字獄，著書都為稻粱謀。田橫五百人安在，難道歸來盡列侯？,古詩三百首,詠史
龔自珍,清代,浩蕩離愁白日斜，吟鞭東指即天涯。落紅不是無情物，化作春泥更護花。,古詩三百首,己亥雜詩·其五
高鼎,清代,草長鶯飛二月天，拂堤楊柳醉春煙。兒童散學歸來早，忙趁東風放紙鳶。,古詩三百首,村居
王維,唐代,遠看山有色，近聽水無聲。春去花還在，人來鳥不驚。,古詩三百首,畫
袁枚,清代,莫唱當年長恨歌，人間亦自有銀河。石壕村裡夫妻別，淚比長生殿上多。,古詩三百首,馬嵬
譚嗣同,清代,望門投止思張儉，忍死須臾待杜根。我自橫刀向天笑，去留肝膽兩昆侖。(版本一)望門投趾憐張儉，直諫陳書愧杜根。手擲歐刀仰天笑，留將公罪後人論。(版本二),古詩三百首,獄中題壁
丘逢甲,清代,春愁難遣強看山，往事驚心淚欲潸。四百萬人同一哭，去年今日割臺灣。,古詩三百首,春愁
秋瑾,清代,不惜千金買寶刀，貂裘換酒也堪豪。一腔熱血勤珍重，灑去猶能化碧濤。,古詩三百首,對酒
梁啟超,清代,詩界千年靡靡風，兵魂銷盡國魂空。集中什九從軍樂，亙古男兒一放翁。,古詩三百首,讀陸放翁集
章炳麟,清代,鄒容吾小弟，被發下瀛州。快剪刀除辮，幹牛肉作餱。英雄一入獄，天地亦悲秋。臨命須摻手，乾坤只兩頭！,古詩三百首,獄中贈鄒容
紀昀,清代,濃似春雲淡似煙，參差綠到大江邊。斜陽流水推篷坐，翠色隨人欲上船。,古詩三百首,富春至嚴陵山水甚佳
蘇軾,宋代,明月幾時有，把酒問青天。不知天上宮闕，今夕是何年。我欲乘風歸去，又恐瓊樓玉宇，高處不勝寒。起舞弄清影，何似在人間？(何似一作：何時；又恐一作：惟/唯恐),宋詞,水調歌頭·丙辰中秋
李清照,宋代,風住塵香花已盡，日晚倦梳頭。物是人非事事休，欲語淚先流。聞說雙溪春尚好，也擬泛輕舟。只恐雙溪舴艋舟，載不動許多愁。,宋詞,武陵春·春晚
晏殊,宋代,一曲新詞酒一杯，去年天氣舊亭台。夕陽西下幾時回？無可奈何花落去，似曾相識燕歸來。小園香徑獨徘徊。,宋詞,浣溪沙·一曲新詞酒一杯
李清照,宋代,尋尋覓覓，冷冷清清，淒淒慘慘戚戚。乍暖還寒時候，最難將息。三杯兩盞淡酒，怎敵他、晚來風急？雁過也，正傷心，卻是舊時相識。,宋詞,聲聲慢·尋尋覓覓
李清照,宋代,常記溪亭日暮，沉醉不知歸路。興盡晚回舟，誤入藕花深處。爭渡，爭渡，驚起一灘鷗鷺。,宋詞,如夢令·常記溪亭日暮
柳永,宋代,寒蟬淒切，對長亭晚，驟雨初歇。都門帳飲無緒，留戀處，蘭舟催發。執手相看淚眼，竟無語凝噎。念去去，千里煙波，暮靄沉沉楚天闊。多情自古傷離別，更那堪，冷落清秋節！今宵酒醒何處？楊柳岸，曉風殘月。此去經年，應是良辰好景虛設。便縱有千種風情，更與何人說？(好景一作：美景),宋詞,雨霖鈴·寒蟬淒切
李清照,宋代,昨夜雨疏風驟，濃睡不消殘酒。試問捲簾人，卻道海棠依舊。知否，知否？應是綠肥紅瘦。,宋詞,如夢令·昨夜雨疏風驟
陸遊,宋代,驛外斷橋邊，寂寞開無主。已是黃昏獨自愁，更著風和雨。無意苦爭春，一任群芳妒。零落成泥碾作塵，只有香如故。,宋詞,卜運算元·詠梅
李清照,宋代,紅藕香殘玉簟秋。輕解羅裳，獨上蘭舟。雲中誰寄錦書來，雁字回時，月滿西樓。花自飄零水自流。一種相思，兩處閒愁。此情無計可消除，才下眉頭，卻上心頭。,宋詞,一剪梅·紅藕香殘玉簟秋
秦觀,宋代,纖雲弄巧，飛星傳恨，銀漢迢迢暗度。金風玉露一相逢，便勝卻人間無數。(度通：渡)柔情似水，佳期如夢，忍顧鵲橋歸路。兩情若是久長時，又豈在朝朝暮暮。,宋詞,鵲橋仙·纖雲弄巧
李清照,宋代,薄霧濃雲愁永晝，瑞腦消金獸。佳節又重陽，玉枕紗櫥，半夜涼初透。(櫥通：廚；消一作：銷)東籬把酒黃昏後，有暗香盈袖。莫道不銷魂，簾卷西風，人比黃花瘦。(人比一作：人似),宋詞,醉花陰·薄霧濃雲愁永晝
李之儀,宋代,我住長江頭，君住長江尾。日日思君不見君，共飲長江水。此水幾時休，此恨何時已。只願君心似我心，定不負相思意。,宋詞,卜運算元·我住長江頭
辛棄疾,宋代,少年不識愁滋味，愛上層樓。愛上層樓。為賦新詞強說愁。而今識盡愁滋味，欲說還休。欲說還休。卻道天涼好個秋。,宋詞,醜奴兒·書博山道中壁
李清照,宋代,天接雲濤連曉霧，星河欲轉千帆舞。仿佛夢魂歸帝所。聞天語，殷勤問我歸何處。我報路長嗟日暮，學詩謾有驚人句。九萬里風鵬正舉。風休住，蓬舟吹取三山去！,宋詞,漁家傲·天接雲濤連曉霧
范仲淹,宋代,碧雲天，黃葉地。秋色連波，波上寒煙翠。山映斜陽天接水。芳草無情，更在斜陽外。黯鄉魂，追旅思。夜夜除非，好夢留人睡。明月樓高休獨倚。酒入愁腸，化作相思淚。(留人睡一作：留人醉),宋詞,蘇幕遮·懷舊
歐陽修,宋代,庭院深深深幾許，楊柳堆煙，簾幕無重數。玉勒雕鞍遊冶處，樓高不見章台路。雨橫風狂三月暮，門掩黃昏，無計留春住。淚眼問花花不語，亂紅飛過秋千去。,宋詞,蝶戀花·庭院深深深幾許
陸遊,宋代,當年萬里覓封侯，匹馬戍梁州。關河夢斷何處？塵暗舊貂裘。胡未滅，鬢先秋，淚空流。此生誰料，心在天山，身老滄洲。,宋詞,訴衷情·當年萬里覓封侯
,宋代,去年元夜時，花市燈如晝。月上柳梢頭，人約黃昏後。今年元夜時，月與燈依舊。不見去年人，淚濕春衫袖。(淚：一作：滿),宋詞,生查子·元夕
陸遊,宋代,紅酥手，黃縢酒，滿城春色宮牆柳。東風惡，歡情薄。一懷愁緒，幾年離索。錯、錯、錯。春如舊，人空瘦，淚痕紅浥鮫綃透。桃花落，閑池閣。山盟雖在，錦書難托。莫、莫、莫！,宋詞,釵頭鳳·紅酥手
李清照,宋代,年年雪裡，常插梅花醉。挼盡梅花無好意，贏得滿衣清淚。今年海角天涯，蕭蕭兩鬢生華。看取晚來風勢，故應難看梅花。,宋詞,清平樂·年年雪裡
蘇軾,宋代,暮雲收盡溢清寒，銀漢無聲轉玉盤。,宋詞,陽關曲·中秋月
辛棄疾,宋代,楚天千里清秋，水隨天去秋無際。遙岑遠目，獻愁供恨，玉簪螺髻。落日樓頭，斷鴻聲裡，江南遊子。把吳鉤看了，欄杆拍遍，無人會，登臨意。,宋詞,水龍吟·登建康賞心亭
蔣捷,宋代,少年聽雨歌樓上。紅燭昏羅帳。壯年聽雨客舟中。江闊雲低、斷雁叫西風。而今聽雨僧廬下。鬢已星星也。悲歡離合總無情。一任階前、點滴到天明。,宋詞,虞美人·聽雨
蘇軾,宋代,似花還似非花，也無人惜從教墜。拋家傍路，思量卻是，無情有思。縈損柔腸，困酣嬌眼，欲開還閉。夢隨風萬里，尋郎去處，又還被、鶯呼起。不恨此花飛盡，恨西園、落紅難綴。曉來雨過，遺蹤何在？一池萍碎。春色三分，二分塵土，一分流水。細看來，不是楊花，點點是離人淚。,宋詞,水龍吟·次韻章質夫楊花詞
唐婉,宋代,世情薄，人情惡，雨送黃昏花易落。曉風乾，淚痕殘。欲箋心事，獨語斜闌。難，難，難！人成各，今非昨，病魂常似秋千索。角聲寒，夜闌珊。怕人尋問，咽淚裝歡。瞞，瞞，瞞！(歡通：妝),宋詞,釵頭鳳·世情薄
蘇軾,宋代,世事一場大夢，人生幾度秋涼？夜來風葉已鳴廊。看取眉頭鬢上。(秋涼一作：新涼),宋詞,西江月·世事一場大夢
晏幾道,宋代,夢後樓臺高鎖，酒醒簾幕低垂。去年春恨卻來時。落花人獨立，微雨燕雙飛。記得小蘋初見，兩重心字羅衣。琵琶弦上說相思。當時明月在，曾照彩雲歸。(蘋通：蘋),宋詞,臨江仙·夢後樓臺高鎖
李清照,宋代,蹴罷秋千，起來慵整纖纖手。露濃花瘦，薄汗輕衣透。見客入來，襪剗金釵溜。和羞走，倚門回首，卻把青梅嗅。,宋詞,點絳唇·蹴罷秋千
歐陽修,宋代,尊前擬把歸期說，欲語春容先慘咽。人生自是有情癡，此恨不關風與月。離歌且莫翻新闋，一曲能教腸寸結。直須看盡洛城花，始共春風容易別。,宋詞,玉樓春·尊前擬把歸期說
李清照,宋代,暗淡輕黃體性柔，情疏跡遠只香留。何須淺碧深紅色，自是花中第一流。(紅一作：輕)梅定妒，菊應羞，畫闌開處冠中秋。騷人可煞無情思，何事當年不見收。(闌通：欄),宋詞,鷓鴣天·桂花
嶽飛,宋代,昨夜寒蛩不住鳴。驚回千里夢，已三更。起來獨自繞階行。人悄悄，簾外月朧明。白首為功名。舊山松竹老，阻歸程。欲將心事付瑤琴。知音少，弦斷有誰聽。,宋詞,小重山·昨夜寒蛩不住鳴
宋祁,宋代,東城漸覺風光好。縠皺波紋迎客棹。綠楊煙外曉寒輕，紅杏枝頭春意鬧。浮生長恨歡娛少。肯愛千金輕一笑。為君持酒勸斜陽，且向花間留晚照。,宋詞,玉樓春·春景
辛棄疾,宋代,唱徹《陽關》淚未幹，功名餘事且加餐。浮天水送無窮樹，帶雨雲埋一半山。今古恨，幾千般，只應離合是悲歡？江頭未是風波惡，別有人間行路難！,宋詞,鷓鴣天·送人
李清照,宋代,繡面芙蓉一笑開。斜飛寶鴨襯香腮。眼波才動被人猜。一面風情深有韻，半箋嬌恨寄幽懷。月移花影約重來。,宋詞,浣溪沙·閨情
黃孝邁,宋代,近清明。翠禽枝上消魂。可惜一片清歌，都付與黃昏。欲共柳花低訴，怕柳花輕薄，不解傷春。念楚鄉旅宿，柔情別緒，誰與溫存。空樽夜泣，青山不語，殘月當門。翠玉樓前，惟是有、一波湘水，搖盪湘雲。天長夢短，問甚時、重見桃根。這次第，算人間沒個並刀，剪斷心上愁痕。,宋詞,湘春夜月·近清明
嚴蕊,宋代,不是愛風塵，似被前緣誤。花落花開自有時，總賴東君主。去也終須去，住也如何住！若得山花插滿頭，莫問奴歸處。,宋詞,蔔運算元·不是愛風塵
張先,宋代,數聲鶗鴂。又報芳菲歇。惜春更把殘紅折。雨輕風色暴，梅子青時節。永豐柳，無人盡日花飛雪。莫把么弦撥。怨極弦能說。天不老，情難絕。心似雙絲網，中有千千結。夜過也，東窗未白凝殘月。(凝殘月一作：孤燈滅),宋詞,千秋歲·數聲鶗鴂
李清照,宋代,寂寞深閨，柔腸一寸愁千縷。惜春春去。幾點催花雨。倚遍闌幹，只是無情緒。人何處。連天衰草，望斷歸來路。(草一作：芳),宋詞,點絳唇·閨思
李清照,宋代,淡蕩春光寒食天，玉爐沉水嫋殘煙。夢回山枕隱花鈿。海燕未來人鬥草，江梅已過柳生綿。黃昏疏雨濕秋千。,宋詞,浣溪沙·淡蕩春光寒食天
李清照,宋代,暖雨晴風初破凍，柳眼梅腮，已覺春心動。酒意詩情誰與共？淚融殘粉花鈿重。乍試夾衫金縷縫，山枕斜欹，枕損釵頭鳳。獨抱濃愁無好夢，夜闌猶剪燈花弄。,宋詞,蝶戀花·暖雨晴風初破凍
李清照,宋代,落日熔金，暮雲合璧，人在何處。染柳煙濃，吹梅笛怨，春意知幾許。元宵佳節，融和天氣，次第豈無風雨。來相召、香車寶馬，謝他酒朋詩侶。(熔金一作：鎔金)中州盛日，閨門多暇，記得偏重三五。鋪翠冠兒，撚金雪柳，簇帶爭濟楚。如今憔悴，風鬟霜鬢，怕見夜間出去。不如向、簾兒底下，聽人笑語。,宋詞,永遇樂·落日熔金
秦觀,宋代,山抹微雲，天連衰草，畫角聲斷譙門。暫停征棹，聊共引離尊。多少蓬萊舊事，空回首、煙靄紛紛。斜陽外，寒鴉萬點，流水繞孤村。(萬點一作：數點)銷魂。當此際，香囊暗解，羅帶輕分。謾贏得、青樓薄幸名存。此去何時見也，襟袖上、空惹啼痕。傷情處，高城望斷，燈火已黃昏。,宋詞,滿庭芳·山抹微雲
柳永,宋代,望處雨收雲斷，憑闌悄悄，目送秋光。晚景蕭疏，堪動宋玉悲涼。水風輕，蘋花漸老，月露冷、梧葉飄黃。遣情傷。故人何在，煙水茫茫。難忘，文期酒會，幾孤風月，屢變星霜。海闊山遙，未知何處是瀟湘。念雙燕、難憑遠信，指暮天、空識歸航。黯相望。斷鴻聲裡，立盡斜陽。,宋詞,玉蝴蝶·望處雨收雲斷
歐陽修,宋代,花似伊，柳似伊。花柳青春人別離。低頭雙淚垂。長江東，長江西。兩岸鴛鴦兩處飛。相逢知幾時。,宋詞,長相思·花似伊
周邦彥,宋代,柳陰直。煙裡絲絲弄碧。隋堤上、曾見幾番，拂水飄綿送行色。登臨望故國。誰識。京華倦客。長亭路，年去歲來，應折柔條過千尺。閑尋舊蹤跡。又酒趁哀弦，燈照離席。梨花榆火催寒食。愁一箭風快，半篙波暖，回頭迢遞便數驛。望人在天北。淒惻。恨堆積。漸別浦縈回，津堠岑寂。斜陽冉冉春無極。念月榭攜手，露橋聞笛。沈思前事，似夢裡，淚暗滴。,宋詞,蘭陵王·柳
李清照,宋代,草際鳴蛩。驚落梧桐。正人間、天上愁濃。雲階月地，關鎖千重。縱浮槎來，浮槎去，不相逢。星橋鵲駕，經年才見，想離情、別恨難窮。牽牛織女，莫是離中。甚霎兒晴，霎兒雨，霎兒風。,宋詞,行香子·七夕
秦觀,宋代,西城楊柳弄春柔，動離憂，淚難收。猶記多情、曾為系歸舟。碧野朱橋當日事，人不見，水空流。韶華不為少年留，恨悠悠，幾時休？飛絮落花時候、一登樓。便作春江都是淚，流不盡，許多愁。,宋詞,江城子·西城楊柳弄春柔
范仲淹,宋代,紛紛墜葉飄香砌。夜寂靜，寒聲碎。真珠簾卷玉樓空，天淡銀河垂地。年年今夜，月華如練，長是人千里。愁腸已斷無由醉，酒未到，先成淚。殘燈明滅枕頭欹，諳盡孤眠滋味。都來此事，眉間心上，無計相回避。,宋詞,禦街行·秋日懷舊
歐陽修,宋代,別後不知君遠近。觸目淒涼多少悶。漸行漸遠漸無書，水闊魚沉何處問。,宋詞,玉樓春·別後不知君遠近
李清照,宋代,蕭條庭院，又斜風細雨，重門須閉。寵柳嬌花寒食近，種種惱人天氣。險韻詩成，扶頭酒醒，別是閑滋味。征鴻過盡，萬千心事難寄。樓上幾日春寒，簾垂四面，玉闌幹慵倚。被冷香消新夢覺，不許愁人不起。清露晨流，新桐初引，多少游春意。日高煙斂，更看今日晴未。,宋詞,念奴嬌·春情
呂本中,宋代,恨君不似江樓月，南北東西，南北東西，只有相隨無別離。恨君卻似江樓月，暫滿還虧，暫滿還虧，待得團圓是幾時？,宋詞,採桑子·恨君不似江樓月
朱淑真,宋代,樓外垂楊千萬縷。欲系青春，少住春還去。猶自風前飄柳絮。隨春且看歸何處。綠滿山川聞杜宇。便做無情，莫也愁人苦。把酒送春春不語。黃昏卻下瀟瀟雨。,宋詞,蝶戀花·送春
李清照,宋代,香冷金猊，被翻紅浪，起來慵自梳頭。任寶奩塵滿，日上簾鉤。生怕離懷別苦，多少事、欲說還休。新來瘦，非幹病酒，不是悲秋。香冷金猊，被翻紅浪，起來人未梳頭。任寶奩閑掩，日上簾鉤。生怕閒愁暗恨，多少事、欲說還休。今年瘦，非幹病酒，不是悲秋。,宋詞,鳳凰臺上憶吹簫·香冷金猊
辛棄疾,宋代,別茂嘉十二弟。鵜鴂、杜鵑實兩種，見《離騷補注》綠樹聽鵜鴂。更那堪、鷓鴣聲住，杜鵑聲切。啼到春歸無尋處，苦恨芳菲都歇。算未抵、人間離別。馬上琵琶關塞黑，更長門、翠輦辭金闕。看燕燕，送歸妾。將軍百戰身名裂。向河梁、回頭萬里，故人長絕。易水蕭蕭西風冷，滿座衣冠似雪。正壯士、悲歌未徹。啼鳥還知如許恨，料不啼清淚長啼血。誰共我，醉明月。,宋詞,賀新郎·別茂嘉十二弟
林逋,宋代,吳山青，越山青，兩岸青山相送迎，爭忍有離情？君淚盈，妾淚盈，羅帶同心結未成，江邊潮已平。,宋詞,相思令·吳山青
黃升,宋代,萬籟寂無聲。衾鐵棱棱近五更。香斷燈昏吟未穩，淒清。只有霜華伴月明。應是夜寒凝。惱得梅花睡不成。我念梅花花念我，關情。起看清冰滿玉瓶。,宋詞,南鄉子·冬夜
李清照,宋代,天上星河轉，人間簾幕垂。涼生枕簟淚痕滋。起解羅衣聊問、夜何其。翠貼蓮蓬小，金銷藕葉稀。舊時天氣舊時衣。只有情懷不似、舊家時。,宋詞,南歌子·天上星河轉
歐陽修,宋代,清晨簾幕卷輕霜。呵手試梅妝。都緣自有離恨，故畫作遠山長。思往事，惜流芳。易成傷。擬歌先斂，欲笑還顰，最斷人腸。,宋詞,訴衷情·眉意
柳永,宋代,洞房記得初相遇。便只合、長相聚。何期小會幽歡，變作離情別緒。況值闌珊春色暮，對滿目、亂花狂絮。直恐好風光，盡隨伊歸去。一場寂寞憑誰訴。算前言、總輕負。早知恁地難拚，悔不當時留住。其奈風流端正外，更別有，系人心處。一日不思量，也攢眉千度。,宋詞,晝夜樂·洞房記得初相遇
高觀國,宋代,春風吹碧，春雲映綠，曉夢入芳裀。軟襯飛花，遠連流水，一望隔香塵。萋萋多少江南恨，翻憶翠羅裙。冷落閑門，淒迷古道，煙雨正愁人。,宋詞,少年游·草
晏幾道,宋代,夢入江南煙水路，行盡江南，不與離人遇。睡裡消魂無說處，覺來惆悵消魂誤。欲盡此情書尺素，浮雁沉魚，終了無憑據。卻倚緩弦歌別緒，斷腸移破秦箏柱。,宋詞,蝶戀花·夢入江南煙水路
柳永,宋代,自春來、慘綠愁紅，芳心是事可哥。日上花梢，鶯穿柳帶，猶壓香衾臥。暖酥消、膩雲嚲，終日厭厭倦梳裹。無那。恨薄情一去，音書無個。早知恁麼，悔當初、不把雕鞍鎖。向雞窗，只與蠻箋象管，拘束教吟課。鎮相隨、莫拋躲，針線閑拈伴伊坐。和我，免使年少，光陰虛過。,宋詞,定風波·自春來
辛棄疾,宋代,清溪奔快。不管青山礙。千里盤盤平世界。更著溪山襟帶。古今陵穀茫茫。市朝往往耕桑。此地居然形勝，似曾小小興亡。,宋詞,清平樂·題上盧橋
李清照,宋代,賣花擔上。買得一枝春欲放。淚染輕勻。猶帶彤霞曉露痕。怕郎猜道。奴面不如花面好。雲鬢斜簪。徒要教郎比並看。,宋詞,減字木蘭花·賣花擔上
寇准,宋代,波渺渺，柳依依。孤村芳草遠，斜日杏花飛。江南春盡離腸斷，蘋滿汀洲人未歸。,宋詞,江南春·波渺渺
吳文英,宋代,何處合成愁。離人心上秋。縱芭蕉、不雨也颼颼。都道晚涼天氣好，有明月、怕登樓。年事夢中休。花空煙水流。燕辭歸、客尚淹留。垂柳不縈裙帶住。漫長是、系行舟。,宋詞,唐多令·惜別
王禹偁,宋代,雨恨雲愁，江南依舊稱佳麗。水村漁市。一縷孤煙細。天際征鴻，遙認行如綴。平生事。此時凝睇。誰會憑欄意。(欄通：闌),宋詞,點絳唇·感興
王安國,宋代,留春不住，費盡鶯兒語。滿地殘紅宮錦汙，昨夜南園風雨。小憐初上琵琶，曉來思繞天涯。不肯畫堂朱戶，春風自在楊花。,宋詞,清平樂·春晚
李清照,宋代,湖上風來波浩渺。秋已暮、紅稀香少。水光山色與人親，說不盡、無窮好。蓮子已成荷葉老。青露洗、萍花汀草。眠沙鷗鷺不回頭，似也恨、人歸早。,宋詞,怨王孫·湖上風來波浩渺
錢惟演,宋代,城上風光鶯語亂，城下煙波春拍岸。綠楊芳草幾時休，淚眼愁腸先已斷。情懷漸覺成衰晚，鸞鏡朱顏驚暗換，昔年多病厭芳尊，今日芳尊惟恐淺。,宋詞,木蘭花·城上風光鶯語亂
韓縝,宋代,鎖離愁，連綿無際，來時陌上初熏。繡幃人念遠，暗垂珠淚，泣送征輪。長亭長在眼，更重重、遠水孤雲。但望極樓高，盡日目斷王孫。消魂。池塘別後，曾行處、綠妒輕裙。恁時攜素手，亂花飛絮裡，緩步香茵。朱顏空自改，向年年、芳意長新。遍綠野，嬉遊醉眠，莫負青春。,宋詞,鳳簫吟·鎖離愁
呂本中,宋代,雪似梅花，梅花似雪。似和不似都奇絕。惱人風味阿誰知？請君問取南樓月。記得去年，探梅時節。老來舊事無人說。為誰醉倒為誰醒？到今猶恨輕離別。,宋詞,踏莎行·雪似梅花
晏幾道,宋代,醉別西樓醒不記。春夢秋雲，聚散真容易。斜月半窗還少睡。畫屏閑展吳山翠。衣上酒痕詩裡字。點點行行，總是淒涼意。紅燭自憐無好計。夜寒空替人垂淚。,宋詞,蝶戀花·醉別西樓醒不記
趙佶,宋代,裁剪冰綃，輕疊數重，淡著胭脂勻注。新樣靚妝，豔溢香融，羞殺蕊珠宮女。易得凋零，更多少、無情風雨。愁苦。問院落淒涼，幾番春暮。,宋詞,燕山亭·北行見杏花
薑夔,宋代,肥水東流無盡期。當初不合種相思。夢中未比丹青見，暗裡忽驚山鳥啼。春未綠，鬢先絲。人間別久不成悲。誰教歲歲紅蓮夜，兩處沉吟各自知。(沉通：沈),宋詞,鷓鴣天·元夕有所夢
曹組,宋代,松竹翠蘿寒，遲日江山暮。幽徑無人獨自芳，此恨憑誰訴。似共梅花語。尚有尋芳侶。著意聞時不肯香，香在無心處。,宋詞,卜運算元·蘭
薑夔,宋代,舊時月色，算幾番照我，梅邊吹笛？喚起玉人，不管清寒與攀摘。何遜而今漸老，都忘卻春風詞筆。但怪得竹外疏花，香冷入瑤席。,宋詞,暗香·舊時月色
晏幾道,宋代,紅葉黃花秋意晚，千里念行客。飛雲過盡，歸鴻無信，何處寄書得。淚彈不盡臨窗滴。就硯旋研墨。漸寫到別來，此情深處，紅箋為無色。,宋詞,思遠人·紅葉黃花秋意晚
蘇軾,宋代,乳燕飛華屋。悄無人、桐陰轉午，晚涼新浴。手弄生綃白團扇，扇手一時似玉。漸困倚、孤眠清熟。簾外誰來推繡戶，枉教人、夢斷瑤台曲。又卻是，風敲竹。石榴半吐紅巾蹙。待浮花、浪蕊都盡，伴君幽獨。穠豔一枝細看取，芳心千重似束。又恐被、秋風驚綠。若待得君來向此，花前對酒不忍觸。共粉淚，兩簌簌。,宋詞,賀新郎·夏景
晏幾道,宋代,醉拍春衫惜舊香。天將離恨惱疏狂。年年陌上生秋草，日日樓中到夕陽。雲渺渺，水茫茫。征人歸路許多長。相思本是無憑語，莫向花箋費淚行。,宋詞,鷓鴣天·醉拍春衫惜舊香
葉清臣,宋代,滿斟綠醑留君住。莫匆匆歸去。三分春色二分愁，更一分風雨。花開花謝、都來幾許。且高歌休訴。不知來歲牡丹時，再相逢何處。,宋詞,賀聖朝·留別
萬俟詠,宋代,一聲聲。一更更。窗外芭蕉窗裡燈。此時無限情。夢難成。恨難平。不道愁人不喜聽。空階滴到明。,宋詞,長相思·雨
葛長庚,宋代,江上春山遠，山下暮雲長。相留相送，時見雙燕語風檣。滿目飛花萬點，回首故人千里，把酒沃愁腸。回雁峰前路，煙樹正蒼蒼。漏聲殘，燈焰短，馬蹄香。浮雲飛絮，一身將影向瀟湘。多少風前月下，迤邐天涯海角，魂夢亦淒涼。又是春將暮，無語對斜陽。,宋詞,水調歌頭·江上春山遠
陸遊,宋代,家住蒼煙落照間，絲毫塵事不相關。斟殘玉瀣行穿竹，卷罷《黃庭》臥看山。貪嘯傲，任衰殘，不妨隨處一開顏。元知造物心腸別，老卻英雄似等閒！,宋詞,鷓鴣天·家住蒼煙落照間
秦觀,宋代,水邊沙外。城郭春寒退。花影亂，鶯聲碎。飄零疏酒盞，離別寬衣帶。人不見，碧雲暮合空相對。憶昔西池會。鵷鷺同飛蓋。攜手處，今誰在。日邊清夢斷，鏡裡朱顏改。春去也，飛紅萬點愁如海。,宋詞,千秋歲·水邊沙外
周紫芝,宋代,一點殘紅欲盡時。乍涼秋氣滿屏幃。梧桐葉上三更雨，葉葉聲聲是別離。調寶瑟，撥金猊。那時同唱鷓鴣詞。如今風雨西樓夜，不聽清歌也淚垂。,宋詞,鷓鴣天·一點殘紅欲盡時
柳永,宋代,薄衾小枕涼天氣，乍覺別離滋味。輾轉數寒更，起了還重睡。畢竟不成眠，一夜長如歲。也擬待、卻回征轡；又爭奈、已成行計。萬種思量，多方開解，只恁寂寞厭厭地。系我一生心，負你千行淚。,宋詞,憶帝京·薄衾小枕涼天氣
王雱,宋代,楊柳絲絲弄輕柔，煙縷織成愁。海棠未雨，梨花先雪，一半春休。而今往事難重省，歸夢繞秦樓。相思只在：丁香枝上，豆蔻梢頭。,宋詞,眼兒媚·楊柳絲絲弄輕柔
晏幾道,宋代,鬥草階前初見，穿針樓上曾逢。羅裙香露玉釵風。靚妝眉沁綠，羞臉粉生紅。流水便隨春遠，行雲終與誰同。酒醒長恨錦屏空。相尋夢裡路，飛雨落花中。,宋詞,臨江仙·鬥草階前初見
蘇軾,宋代,霜降水痕收。淺碧鱗鱗露遠洲。酒力漸消風力軟，颼颼。破帽多情卻戀頭。佳節若為酬。但把清尊斷送秋。萬事到頭都是夢，休休。明日黃花蝶也愁。,宋詞,南鄉子·重九涵輝樓呈徐君猷
秦觀,宋代,碧桃天上栽和露。不是凡花數。亂山深處水瀠回。可惜一枝如畫、為誰開。輕寒細雨情何限。不道春難管。為君沉醉又何妨。只怕酒醒時候、斷人腸。,宋詞,虞美人·碧桃天上栽和露
吳文英,宋代,聽風聽雨過清明。愁草瘞花銘。樓前綠暗分攜路，一絲柳、一寸柔情。料峭春寒中酒，交加曉夢啼鶯。西園日日掃林亭。依舊賞新晴。黃蜂頻撲秋千索，有當時、纖手香凝。惆悵雙鴛不到，幽階一夜苔生。,宋詞,風入松·聽風聽雨過清明
柳永,宋代,遠岸收殘雨。雨殘稍覺江天暮。拾翠汀洲人寂靜，立雙雙鷗鷺。望幾點、漁燈隱映蒹葭浦。停畫橈、兩兩舟人語。道去程今夜，遙指前村煙樹。游宦成羈旅。短檣吟倚閑凝佇。萬水千山迷遠近，想鄉關何處。自別後、風亭月榭孤歡聚。剛斷腸、惹得離情苦。聽杜宇聲聲，勸人不如歸去。,宋詞,安公子·遠岸收殘雨
黃庭堅,宋代,黃菊枝頭生曉寒。人生莫放酒杯幹。風前橫笛斜吹雨，醉裡簪花倒著冠。身健在，且加餐。舞裙歌板盡清歡。黃花白髮相牽挽，付與時人冷眼看。,宋詞,鷓鴣天·座中有眉山隱客史應之和前韻即席答之
晏殊,宋代,畫鼓聲中昏又曉。時光只解催人老。求得淺歡風日好。齊揭調。神仙一曲漁家傲。綠水悠悠天杳杳。浮生豈得長年少。莫惜醉來開口笑。須通道。人間萬事何時了。,宋詞,漁家傲·畫鼓聲中昏又曉
歐陽修,宋代,南園春半踏青時，風和聞馬嘶。青梅如豆柳如眉，日長蝴蝶飛。花露重，草煙低，人家簾幕垂。秋千慵困解羅衣，畫堂雙燕歸。,宋詞,阮郎歸·南園春半踏青時
舒亶,宋代,芙蓉落盡天涵水。日暮滄波起。背飛雙燕貼雲寒。獨向小樓東畔、倚闌看。浮生只合尊前老。雪滿長安道。故人早晚上高臺。贈我江南春色、一枝梅。,宋詞,虞美人·寄公度
辛棄疾,宋代,把酒長亭說。看淵明、風流酷似，臥龍諸葛。何處飛來林間鵲，蹙踏松梢微雪。要破帽多添華髮。剩水殘山無態度，被疏梅料理成風月。兩三雁，也蕭瑟。,宋詞,賀新郎·把酒長亭說
辛棄疾,宋代,青山欲共高人語。聯翩萬馬來無數。煙雨卻低回。望來終不來。人言頭上發。總向愁中白。拍手笑沙鷗。一身都是愁。,宋詞,菩薩蠻·金陵賞心亭為葉丞相賦
吳文英,宋代,門隔花深夢舊遊。夕陽無語燕歸愁。玉纖香動小簾鉤。落絮無聲春墮淚，行雲有影月含羞。東風臨夜冷於秋。,宋詞,浣溪沙·門隔花深夢舊遊
辛棄疾,宋代,寶釵分，桃葉渡，煙柳暗南浦。怕上層樓，十日九風雨。斷腸片片飛紅，都無人管，更誰勸、啼鶯聲住？鬢邊覷，試把花蔔歸期，才簪又重數。羅帳燈昏，哽咽夢中語：是他春帶愁來，春歸何處？卻不解、帶將愁去。,宋詞,祝英台近·晚春
秦觀,宋代,天涯舊恨，獨自淒涼人不問。欲見回腸，斷盡金爐小篆香。黛蛾長斂，任是春風吹不展。困倚危樓，過盡飛鴻字字愁。,宋詞,減字木蘭花·天涯舊恨
寇准,宋代,春色將闌，鶯聲漸老，紅英落盡青梅小。畫堂人靜雨濛濛，屏山半掩餘香嫋。密約沉沉，離情杳杳，菱花塵滿慵將照。倚樓無語欲銷魂，長空黯淡連芳草。,宋詞,踏莎行·春暮
晏幾道,宋代,長相思，長相思。若問相思甚了期，除非相見時。長相思，長相思。欲把相思說似誰，淺情人不知。,宋詞,長相思·長相思
林逋,宋代,金穀年年，亂生春色誰為主？余花落處，滿地和煙雨。又是離歌，一闋長亭暮。王孫去，萋萋無數，南北東西路。,宋詞,點絳唇·金穀年年
晏幾道,宋代,天邊金掌露成霜。雲隨雁字長。綠杯紅袖趁重陽。人情似故鄉。蘭佩紫，菊簪黃。殷勤理舊狂。欲將沉醉換悲涼。清歌莫斷腸。,宋詞,阮郎歸·天邊金掌露成霜
韓元吉,宋代,倚天絕壁。直下江千尺。天際兩蛾凝黛，愁與恨、幾時極。怒潮風正急。酒醒聞塞笛。試問謫仙何處，青山外、遠煙碧。,宋詞,霜天曉角·題採石蛾眉亭
,宋代,人道有情須有夢，無夢豈無情？夜夜相思直到明，有夢怎生成？伊若忽然來夢裡，鄰笛又還驚。笛裡聲聲不忍聽，渾是斷腸聲。,宋詞,武陵春·人道有情須有夢
李之儀,宋代,殘寒銷盡，疏雨過，清明後。花徑斂餘紅，風沼縈新皺。乳燕穿庭戶，飛絮沾襟袖。正佳時，仍晚晝。著人滋味，真個濃如酒。,宋詞,謝池春·殘寒銷盡
朱淑真,宋代,春已半。觸目此情無限。十二闌幹閑倚遍。愁來天不管。好是風和日暖。輸與鶯鶯燕燕。滿院落花簾不卷。斷腸芳草遠。,宋詞,謁金門·春半
賀鑄,宋代,三更月，中庭恰照梨花雪。梨花雪，不勝淒斷，杜鵑啼血。王孫何許音塵絕，柔桑陌上吞聲別。吞聲別，隴頭流水，替人嗚咽。,宋詞,子夜歌·三更月
吳文英,宋代,卷盡愁雲，素娥臨夜新梳洗。暗塵不起。酥潤淩波地。輦路重來，仿佛燈前事。情如水。小樓熏被。春夢笙歌裡。,宋詞,點絳唇·試燈夜初晴
劉克莊,宋代,湛湛長空黑。更那堪、斜風細雨，亂愁如織。老眼平生空四海，賴有高樓百尺。看浩蕩、千崖秋色。白髮書生神州淚，盡淒涼、不向牛山滴。追往事，去無跡。少年自負淩雲筆。到而今、春華落盡，滿懷蕭瑟。常恨世人新意少，愛說南朝狂客。把破帽、年年拈出。若對黃花孤負酒，怕黃花、也笑人岑寂。鴻北去，日西匿。,宋詞,賀新郎·九日
周紫芝,宋代,情似遊絲，人如飛絮。淚珠閣定空相覷。一溪煙柳萬絲垂，無因系得蘭舟住。雁過斜陽，草迷煙渚。如今已是愁無數。明朝且做莫思量，如何過得今宵去。,宋詞,踏莎行·情似遊絲
薑夔,宋代,漸吹盡，枝頭香絮，是處人家，綠深門戶。遠浦縈回，暮帆零亂向何許？閱人多矣，誰得似長亭樹？樹若有情時，不會得青青如此！,宋詞,長亭怨慢·漸吹盡
蔡伸,宋代,天。休使圓蟾照客眠。人何在，桂影自嬋娟。,宋詞,蒼梧謠·天
李清照,宋代,髻子傷春慵更梳。晚風庭院落梅初。淡雲來往月疏疏。玉鴨熏爐閑瑞腦，朱櫻鬥帳掩流蘇。通犀還解辟寒無。,宋詞,浣溪沙·髻子傷春慵更梳
張孝祥,宋代,霜日明霄水蘸空。鳴鞘聲裡繡旗紅。淡煙衰草有無中。萬里中原烽火北，一尊濁酒戍樓東。酒闌揮淚向悲風。,宋詞,浣溪沙·霜日明霄水蘸空
張炎,宋代,楚江空晚。悵離群萬里，恍然驚散。自顧影、欲下寒塘，正沙淨草枯，水準天遠。寫不成書，只寄得、相思一點。料因循誤了，殘氈擁雪，故人心眼。誰憐旅愁荏苒。謾長門夜悄，錦箏彈怨。想伴侶、猶宿蘆花，也曾念春前，去程應轉。暮雨相呼，怕驀地、玉關重見。未羞他、雙燕歸來，畫簾半卷。,宋詞,解連環·孤雁
李清照,宋代,禁幄低張，彤闌巧護，就中獨佔殘春。容華淡佇，綽約俱見天真。待得群花過後，一番風露曉妝新。妖嬈豔態，妒風笑月，長殢東君。東城邊，南陌上，正日烘池館，竟走香輪。綺筵散日，誰人可繼芳塵。更好明光宮殿，幾枝先近日邊勻。金尊倒，拚了盡燭，不管黃昏。,宋詞,慶清朝·禁幄低張
石孝友,宋代,見也如何暮。別也如何遽。別也應難見也難，後會難憑據。去也如何去。住也如何住。住也應難去也難，此際難分付。,宋詞,蔔運算元·見也如何暮
秦觀,宋代,枝上流鶯和淚聞，新啼痕間舊啼痕。一春魚鳥無消息，千里關山勞夢魂。無一語，對芳尊。安排腸斷到黃昏。甫能炙得燈兒了，雨打梨花深閉門。,宋詞,鷓鴣天·枝上流鶯和淚聞
王清惠,宋代,太液芙蓉，渾不似、舊時顏色。曾記得、春風雨露，玉樓金闕。名播蘭馨妃後裡，暈潮蓮臉君王側。忽一聲、鼙鼓揭天來，繁華歇。,宋詞,滿江紅·題南京夷山驛
向子諲,宋代,江南江北雪漫漫。遙知易水寒。同雲深處望三關。斷腸山又山。天可老，海能翻。消除此恨難。頻聞遣使問平安。幾時鸞輅還。,宋詞,阮郎歸·紹興乙卯大雪行鄱陽道中
蘇軾,宋代,春庭月午，搖盪香醪光欲舞。步轉回廊，半落梅花婉娩香。,宋詞,減字木蘭花·春月
柳永,宋代,夜雨滴空階，孤館夢回，情緒蕭索。一片閒愁，想丹青難貌。秋漸老、蛩聲正苦，夜將闌、燈花旋落。最無端處，總把良宵，只恁孤眠卻。佳人應怪我，別後寡信輕諾。記得當初，翦香雲為約。甚時向、幽閨深處，按新詞、流霞共酌。再同歡笑，肯把金玉珠珍博。,宋詞,尾犯·夜雨滴空階
淮上女,宋代,淮山隱隱。千里雲峰千里恨。淮水悠悠。萬頃煙波萬頃愁。山長水遠。遮住行人東望眼。恨舊愁新。有淚無言對晚春。,宋詞,減字木蘭花·淮山隱隱
蜀妓,宋代,說盟說誓。說情說意。動便春愁滿紙。多應念得脫空經，是那個、先生教底。不茶不飯，不言不語，一味供他憔悴。相思已是不曾閑，又那得、工夫咒你。,宋詞,鵲橋仙·說盟說誓
吳文英,宋代,斷煙離緒。關心事，斜陽紅隱霜樹。半壺秋水薦黃花，香噀西風雨。縱玉勒、輕飛迅羽，淒涼誰吊荒台古？記醉踏南屏，彩扇咽寒蟬，倦夢不知蠻素。聊對舊節傳杯，塵箋蠹管，斷闋經歲慵賦。小蟾斜影轉東籬，夜冷殘蛩語。早白髮、緣愁萬縷。驚飆從卷烏紗去。謾細將、茱萸看，但約明年，翠微高處。,宋詞,霜葉飛·重九
柳永,宋代,凍雲黯淡天氣，扁舟一葉，乘興離江渚。渡萬壑千岩，越溪深處。怒濤漸息，樵風乍起，更聞商旅相呼。片帆高舉。泛畫鷁、翩翩過南浦。望中酒旆閃閃，一簇煙村，數行霜樹。殘日下，漁人鳴榔歸去。敗荷零落，衰楊掩映，岸邊兩兩三三，浣沙遊女。避行客、含羞笑相語。到此因念，繡閣輕拋，浪萍難駐。歎後約丁甯竟何據。慘離懷，空恨歲晚歸期阻。凝淚眼、杳杳神京路。斷鴻聲遠長天暮。,宋詞,夜半樂·凍雲黯淡天氣
程垓,宋代,舊時心事，說著兩眉羞。長記得、憑肩遊。緗裙羅襪桃花岸，薄衫輕扇杏花樓。幾番行，幾番醉，幾番留。也誰料、春風吹已斷。又誰料、朝雲飛亦散。天易老，恨難酬。蜂兒不解知人苦，燕兒不解說人愁。舊情懷，消不盡，幾時休。,宋詞,最高樓·舊時心事
蔣氏女,宋代,朝雲橫度。轆轆車聲如水去。白草黃沙。月照孤村三兩家。飛鴻過也。萬結愁腸無晝夜。漸近燕山。回首鄉關歸路難。,宋詞,減字木蘭花·題雄州驛
范成大,宋代,晚晴風歇。一夜春威折。脈脈花疏天淡，雲來去、數枝雪。勝絕。愁亦絕。此情誰共說。惟有兩行低雁，知人倚、畫樓月。,宋詞,霜天曉角·梅
陸遊,宋代,江頭日暮痛飲。乍雪晴猶凜。山驛淒涼，燈昏人獨寢。鴛機新寄斷錦。歎往事、不堪重省。夢破南樓，綠雲堆一枕。,宋詞,清商怨·葭萌驛作
毛滂,宋代,淚濕闌幹花著露。愁到眉峰碧聚。此恨平分取。更無言語。空相覷。短雨殘雲無意緒。寂寞朝朝暮暮。今夜山深處。斷魂分付。潮回去。,宋詞,惜分飛·淚濕闌幹花著露
石孝友,宋代,愁雲淡淡雨瀟瀟。暮暮複朝朝。別來應是，眉峰翠減，腕玉香銷。小軒獨坐相思處，情緒好無聊。一叢萱草，數竿修竹，數葉芭蕉。,宋詞,眼兒媚·愁雲淡淡雨瀟瀟
趙令畤,宋代,欲減羅衣寒未去，不卷珠簾，人在深深處。殘杏枝頭花幾許。啼紅正恨清明雨。盡日沈香煙一縷。宿酒醒遲，惱破春情緒。遠信還因歸燕誤。小屏風上西江路。,宋詞,蝶戀花·欲減羅衣寒未去
向子諲,宋代,芳菲歇。故園目斷傷心切。傷心切。無邊煙水，無窮山色。可堪更近乾龍節。眼中淚盡空啼血。空啼血。子規聲外，曉風殘月。,宋詞,秦樓月·芳菲歇
王琪,宋代,江南月，清夜滿西樓。雲落開時冰吐鑒，浪花深處玉沉鉤。圓缺幾時休。星漢迥，風露入新秋。丹桂不知搖落恨，素娥應信別離愁。天上共悠悠。,宋詞,望江南·江南月
趙令畤,宋代,卷絮風頭寒欲盡。墜粉飄紅，日日香成陣。新酒又添殘酒困。今春不減前春恨。蝶去鶯飛無處問。隔水高樓，望斷雙魚信。惱亂橫波秋一寸。斜陽只與黃昏近。(橫波秋一作：層波橫),宋詞,蝶戀花·卷絮風頭寒欲盡
李元膺,宋代,去年相逢深院宇，海棠下、曾歌《金縷》。歌罷花如雨。翠羅衫上，點點紅無數。今歲重尋攜手處，空物是人非春暮。回首青門路。亂紅飛絮，相逐東風去。,宋詞,茶瓶兒·去年相逢深院宇
晏殊,宋代,別來音信千里，恨此情難寄。碧紗秋月，梧桐夜雨，幾回無寐。樓高目斷，天遙雲黯，只堪憔悴。念蘭堂紅燭，心長焰短，向人垂淚。,宋詞,撼庭秋·別來音信千里
晏幾道,宋代,手撚香箋憶小蓮。欲將遺恨倩誰傳。歸來獨臥逍遙夜，夢裡相逢酩酊天。花易落，月難圓。只應花月似歡緣。秦箏算有心情在，試寫離聲入舊弦。,宋詞,鷓鴣天·手撚香箋憶小蓮
晏幾道,宋代,閑弄箏弦懶系裙。鉛華消盡見天真。眼波低處事還新。悵恨不逢如意酒。尋思難值有情人。可憐虛度瑣窗春。,宋詞,浣溪沙·閑弄箏弦懶系裙
晏幾道,宋代,笑豔秋蓮生綠浦。紅臉青腰，舊識淩波女。照影弄妝嬌欲語。西風豈是繁花主。可恨良辰天不與。才過斜陽，又是黃昏雨。朝落暮開空自許。竟無人解知心苦。,宋詞,蝶戀花·笑豔秋蓮生綠浦
賀鑄,宋代,攜手看花深徑，扶肩待月斜廊。臨分少佇已倀倀。此段不堪回想。欲寄書如天遠，難銷夜似年長。小窗風雨碎人腸。更在孤舟枕上。,宋詞,西江月·攜手看花深徑
辛棄疾,宋代,客子久不到，好景為君留。西樓著意吟賞，何必問更籌。喚起一天明月，照我滿懷冰雪，浩蕩百川流。鯨飲未吞海，劍氣已橫秋。野光浮。天宇迥，物華幽。中州遺恨，不知今夜幾人愁。誰念英雄老矣，不道功名蕞爾，決策尚悠悠。此事費分說，來日且扶頭。,宋詞,水調歌頭·和馬叔度游月波樓
戴復古,宋代,鶯啼啼不盡，任燕語、語難通。這一點閒愁，十年不斷，惱亂春風。重來故人不見，但依然、楊柳小樓東。記得同題粉壁，而今壁破無蹤。蘭皋新漲綠溶溶。流恨落花紅。念著破春衫，當時送別，燈下裁縫。相思謾然自苦，算雲煙、過眼總成空。落日楚天無際，憑欄目送飛鴻。,宋詞,木蘭花慢·鶯啼啼不盡
阮逸女,宋代,仙苑春濃，小桃開，枝枝已堪攀折。乍雨乍晴，輕暖輕寒，漸近賞花時節。柳搖台榭東風軟，簾櫳靜，幽禽調舌。斷魂遠，閑尋翠徑，頓成愁結。,宋詞,花心動·春詞
賀鑄,宋代,彩舟載得離愁動，無端更借樵風送。波渺夕陽遲，銷魂不自持。良宵誰與共，賴有窗間夢。可奈夢回時，一番新別離！,宋詞,菩薩蠻·彩舟載得離愁動
周邦彥,宋代,怨懷無托。嗟情人斷絕，信音遼邈。縱妙手、能解連環，似風散雨收，霧輕雲薄。燕子樓空，暗塵鎖、一床弦索。想移根換葉。盡是舊時，手種紅藥。汀洲漸生杜若。料舟依岸曲，人在天角。謾記得、當日音書，把閑語閑言，待總燒卻。水驛春回，望寄我、江南梅萼。拚今生，對花對酒，為伊淚落。,宋詞,解連環·怨懷無托
朱敦儒,宋代,扁舟去作江南客，旅雁孤雲。萬里煙塵。回首中原淚滿巾。碧山對晚汀洲冷，楓葉蘆根。日落波平。愁損辭鄉去國人。,宋詞,採桑子·彭浪磯
王安石,宋代,春又老。南陌酒香梅小。遍地落花渾不掃。夢回情意悄。紅箋寄與添煩惱。細寫相思多少。醉後幾行書字小。淚痕都揾了。,宋詞,謁金門·春又老
趙佶,宋代,無言哽噎。看燈記得年時節。行行指月行行說。願月常圓，休要暫時缺。今年華市燈羅列。好燈爭奈人心別。人前不敢分明說。不忍抬頭，羞見舊時月。,宋詞,醉落魄·預賞景龍門追悼明節皇后
劉辰翁,宋代,天上低昂仰舊，人間兒女成狂。夜來處處試新妝。卻是人間天上。不覺新涼似水，相思兩鬢如霜。夢從海底跨枯桑。閱盡銀河風浪。,宋詞,西江月·新秋寫興
吳潛,宋代,紅玉階前，問何事、翩然引去。湖海上、一汀鷗鷺，半帆煙雨。報國無門空自怨，濟時有策從誰吐。過垂虹亭下系扁舟，鱸堪煮。拼一醉，留君住。歌一曲，送君路。遍江南江北，欲歸何處。世事悠悠渾未了，年光冉冉今如許。試舉頭、一笑問青天，天無語。,宋詞,滿江紅·送李禦帶珙
周邦彥,宋代,上馬人扶殘醉，曉風吹未醒。映水曲、翠瓦朱簷，垂楊裡、乍見津亭。當時曾題敗壁，蛛絲罩、淡墨苔暈青。念去來、歲月如流，徘徊久、歎息愁思盈。去去倦尋路程。江陵舊事，何曾再問楊瓊。舊曲淒清。斂愁黛、與誰聽。尊前故人如在，想念我、最關情。何須渭城。歌聲未盡處，先淚零。,宋詞,綺寮怨·上馬人扶殘醉
晁沖之,宋代,憶昔西池池上飲，年年多少歡娛。別來不寄一行書。尋常相見了，猶道不如初。安穩錦屏今夜夢，月明好渡江湖。相思休問定何如。情知春去後，管得落花無。,宋詞,臨江仙·憶昔西池池上飲
陳允平,宋代,休去采芙蓉。秋江煙水空。帶斜陽、一片征鴻。欲頓閒愁無頓處，都著在兩眉峰。心事寄題紅。畫橋流水東。斷腸人、無奈秋濃。回首層樓歸去懶，早新月、掛梧桐。,宋詞,唐多令·秋暮有感
鄭文妻,宋代,花深深。一鉤羅襪行花陰。行花陰。閑將柳帶，細結同心。日邊消息空沈沈。畫眉樓上愁登臨。愁登臨。海棠開後，望到如今。,宋詞,憶秦娥·花深深
,宋代,燕塞雪，片片大如拳。薊上酒樓喧鼓吹，帝城車馬走駢闐。羈館獨淒然。燕塞月，缺了又還圓。萬里妾心愁更苦，十春和淚看嬋娟。何日是歸年。,宋詞,望江南·燕塞雪
吳文英,宋代,三月暮，花落更情濃。人去秋千閑掛月，馬停楊柳倦嘶風。堤畔畫船空。懨懨醉，長日小簾櫳。宿燕夜歸銀燭外，啼鶯聲在綠陰中。無處覓殘紅。,宋詞,望江南·三月暮
萬俟詠,宋代,恨鶯花漸老，但芳草、綠汀洲。縱岫壁千尋，榆錢萬疊，難買春留。梅花向來始別，又匆匆、結子滿枝頭。門外垂楊岸側，畫橋誰系蘭舟。悠悠。歲月如流。歎水覆、杳難收。憑畫闌，往往抬頭舉眼，都是春愁。東風晚來更惡，怕飛紅、怕絮入書樓。雙燕歸來問我，怎生不上簾鉤。,宋詞,木蘭花慢·恨鶯花漸老
金德淑,宋代,春睡起，積雪滿燕山。萬里長城橫玉帶，六街燈火已闌珊，人立薊樓間。空懊惱，獨客此時還。轡壓馬頭金錯落，鞍籠駝背錦斕班。腸斷唱門關。,宋詞,望江南·春睡起
寇准,宋代,寒草煙光闊，渭水波聲咽。春潮雨霽輕塵歇。征鞍發。指青青楊柳，又是輕攀折。動黯然，知有後會甚時節？更進一杯酒，歌一闋。歎人生，最難歡聚易離別。且莫辭沉醉，聽取陽關徹。念故人，千里至此共明月。,宋詞,踏莎行·寒草煙光闊
周邦彥,宋代,曉陰重，霜凋岸草，霧隱城堞。南陌脂車待發，東門帳飲乍闋。正拂面、垂楊堪攬結。掩紅淚、玉手親折。念漢浦、離鴻去何許？經時信音絕。情切，望中地遠天闊。向露冷風清，無人處，耿耿寒漏咽。嗟萬事難忘，惟是輕別。翠尊未竭，憑斷雲、留取西樓殘月。羅帶光消紋衾疊，連環解、舊香頓歇。怨歌永、瓊壺敲盡缺。恨春去、不與人期，弄夜色、空餘滿地梨花雪。,宋詞,浪淘沙慢·曉陰重
程垓,宋代,月掛霜林寒欲墜。正門外、催人起。奈離別、如今真個是。欲住也、留無計。欲去也、來無計。馬上離魂衣上淚。各自個、供憔悴。問江路梅花開也未。春到也、須頻寄。人到也、須頻寄。,宋詞,酷相思·月掛霜林寒欲墜
韓元吉,宋代,凝碧舊池頭，一聽管弦淒切。多少梨園聲在，總不堪華髮。杏花無處避春愁，也傍野煙發。惟有禦溝聲斷，似知人嗚咽。,宋詞,好事近·汴京賜宴聞教坊樂有感
陳亮,宋代,風雨滿蘋洲。繡閣銀屏一夜秋。當日襪塵何處去，溪樓。怎對煙波不淚流。天際目歸舟。浪卷濤翻一葉浮。也似我儂魂不定，悠悠。宋玉方悲庾信愁。,宋詞,南鄉子·風雨滿蘋洲
劉辰翁,宋代,燒燈節。朝京道上風和雪。風和雪。江山如舊，朝京人絕。,宋詞,憶秦娥·中齋上元客散感舊
許棐,宋代,一春不識西湖面。翠羞紅倦。雨窗和淚搖湘管。意長箋短。知心惟有雕梁燕。自來相伴。東風不管琵琶怨。落花吹遍。,宋詞,後庭花·一春不識西湖面
辛棄疾,宋代,不肯過江東。玉帳匆匆。至今草木憶英雄。唱著虞兮當日曲，便舞春風。兒女此情同。往事朦朧。湘娥竹上淚痕濃。舜蓋重瞳堪痛恨，羽又重瞳。,宋詞,浪淘沙·賦虞美人草
李之儀,宋代,清溪咽。霜風洗出山頭月。山頭月。迎得雲歸，還送雲別。不知今是何時節。淩歊望斷音塵絕。音塵絕。帆來帆去，天際雙闕。,宋詞,憶秦娥·用太白韻
汪元量,宋代,一片風流，今夕與誰同樂。月臺花館，慨塵埃漠漠。豪華蕩盡，只有青山如洛。錢塘依舊，潮生潮落。萬點燈光，羞照舞鈿歌箔。玉梅消瘦，恨東皇命薄。昭君淚流，手撚琵琶弦索。離愁聊寄，畫樓哀角。,宋詞,傳言玉女·錢塘元夕
周邦彥,宋代,朝雲漠漠散輕絲。樓閣淡春姿。柳泣花啼，九街泥重，門外燕飛遲。而今麗日明金屋，春色在桃枝。不似當時，小橋沖雨，幽恨兩人知。,宋詞,少年游·朝雲漠漠散輕絲
范成大,宋代,客行忽到湘東驛。明朝真是瀟湘客。晴碧萬重雲。幾時逢故人。江南如塞北。別後書難得。先自雁來稀。那堪春半時。,宋詞,菩薩蠻·湘東驛
劉克莊,宋代,曾看洛陽舊譜。只許姚黃獨步。若比廣陵花。太虧他。舊日王侯園圃。今日荊榛狐兔。君莫說中州。怕花愁。,宋詞,昭君怨·牡丹
楊炎正,宋代,把酒對斜日，無語問西風。胭脂何事，都做顏色染芙蓉。放眼暮江千頃，中有離愁萬斛，無處落征鴻。天在闌幹角，人倚醉醒中。千萬裡，江南北，浙西東。吾生如寄，尚想三徑菊花叢。誰是中州豪傑，借我五湖舟楫，去作釣魚翁。故國且回首，此意莫匆匆。,宋詞,水調歌頭·把酒對斜日
趙汝茪,宋代,柳絲空有千萬條。系不住、溪橈。想今宵、也對新月，過輕寒、何處小橋。玉簫榭春多少，溜啼紅、臉霞未消。怪別來、胭脂慵傅，被東風、偷在杏梢。,宋詞,戀繡衾·柳絲空有千萬條
洪皓,宋代,歲在壬戌，甫臨長至，張總侍禦邀飲。眾賓皆退，獨留少款。侍婢歌江梅引，有“念此情、家萬里”之句，僕曰：此詞殆為我作也。又聞本朝使命將至，感慨久之。既歸，不寢，追和四章，多用古人詩賦，各有一笑字，聊以自寬。如暗香、疏影、相思等語，雖甚奇，經前人用者眾，嫌其一律，故輒略之。卒押吹字，非風即笛，不可易也。此方無梅花，士人罕有知梅事者，故皆注所出（舊注：闕一首。此錄示鄉人者，北人謂之四笑江梅引）天涯除館憶江梅。幾枝開。使南來。還帶餘杭、春信到燕台。准擬寒英聊慰遠，隔山水，應銷落，赴訴誰。空恁遐想笑摘蕊。斷回腸，思故里。漫彈綠綺。引三弄、不覺魂飛。更聽胡笳、哀怨淚沾衣。亂插繁花須異日，待孤諷，怕東風，一夜吹。,宋詞,江梅引·憶江梅
吳潛,宋代,萬里西風，吹我上、滕王高閣。正檻外、楚山雲漲，楚江濤作。何處征帆木末去，有時野鳥沙邊落。近簾鉤、暮雨掩空來，今猶昨。秋漸緊，添離索。天正遠，傷飄泊。歎十年心事，休休莫莫。歲月無多人易老，乾坤雖大愁難著。向黃昏、斷送客魂消，城頭角。,宋詞,滿江紅·豫章滕王閣
吳文英,宋代,喬木生雲氣。訪中興、英雄陳跡，暗追前事。戰艦東風慳借便，夢斷神州故里。旋小築、吳宮閑地。華表月明歸夜鶴，歎當時、花竹今如此。枝上露，濺清淚。遨頭小簇行春隊。步蒼苔、尋幽別塢，問梅開未。重唱梅邊新度曲，催發寒梢凍蕊。此心與、東君同意。後不如今今非昔，兩無言、相對滄浪水。懷此恨，寄殘醉。,宋詞,金縷歌·陪履齋先生滄浪看梅
嶽珂,宋代,小院深深，悄鎮日、陰晴無據。春未足，閨愁難寄，琴心誰與？曲徑穿花尋蛺蝶，虛闌傍日教鸚鵡。笑十三楊柳女兒腰，東風舞。雲外月，風前絮。情與恨，長如許。想綺窗今夜，為誰凝佇？洛浦夢回留佩客，秦樓聲斷吹簫侶。正黃昏時候杏花寒，廉纖雨。,宋詞,滿江紅·小院深深
薑夔,宋代,人間離別易多時。見梅枝。忽相思。幾度小窗，幽夢手同攜。今夜夢中無覓處，漫徘徊。寒侵被、尚未知。濕紅恨墨淺封題。寶箏空、無雁飛。俊遊巷陌，算空有、古木斜暉。舊約扁舟，心事已成非。歌罷淮南春草賦，又萋萋。漂零客、淚滿衣。,宋詞,江梅引·丙辰之冬予留梁溪將詣淮而不得因夢思以述志
洪適,宋代,子月水寒風又烈。巨魚漏網成虛設。圉圉從它歸丙穴。謀自拙。空歸不管旁人說。昨夜醉眠西浦月。今宵獨釣南溪雪。妻子一船衣百結。長歡悅。不知人世多離別。,宋詞,漁家傲引·子月水寒風又烈
周邦彥,宋代,出林杏子落金盤。齒軟怕嘗酸。可惜半殘青紫，猶有小唇丹。南陌上，落花閑。雨斑斑。不言不語，一段傷春，都在眉間。,宋詞,訴衷情·出林杏子落金盤
吳文英,宋代,宮粉雕痕，仙雲墮影，無人野水荒灣。古石埋香，金沙鎖骨連環。南樓不恨吹橫笛，恨曉風、千里關山。半飄零，庭上黃昏，月冷闌幹。壽陽空理愁鸞。問誰調玉髓，暗補香瘢。細雨歸鴻，孤山無限春寒。離魂難倩招清此，夢縞衣、解佩溪邊。最愁人，啼鳥清明，葉底青圓。,宋詞,高陽臺·落梅
吳文英,宋代,人去西樓雁杳。敘別夢、揚州一覺。雲澹星疏楚山曉。聽啼烏，立河橋，話未了。雨外蛩聲早。細織就、霜絲多少。說與蕭娘未知道。向長安，對秋燈，幾人老。,宋詞,夜遊宮·人去西樓雁杳
趙崇,宋代,鶯歌蝶舞。池館春多處。滿架花雲留不住。散作一川香雨。相思夜夜情＿。青衫淚滿啼紅。料想故園桃李，也應怨月愁風。,宋詞,清平樂·懷人
汪元量,宋代,官舍悄，坐到月西斜。永夜角聲悲自語，客心愁破正思家。南北各天涯。腸斷裂，搔首一長嗟。綺席象床寒玉枕，美人何處醉黃花。和淚撚琵琶。,宋詞,望江南·幽州九日
袁正真,宋代,南高峰。北高峰。南北高峰雲淡濃。湖山圖畫中。采芙容。小小紅船西複東。相思無路通。,宋詞,長相思·南高峰
孔夷,宋代,風悲畫角，聽單于、三弄落譙門。投宿駸駸征騎，飛雪滿孤村。酒市漸閑燈火，正敲窗、亂葉舞紛紛。送數聲驚雁，下離煙水，嘹唳度寒雲。好在半朧溪月，到如今、無處不銷魂。故國梅花歸夢，愁損綠羅裙。為問暗香閑豔，也相思、萬點付啼痕。算翠屏應是，兩眉餘恨倚黃昏。,宋詞,南浦·旅懷
張元幹,宋代,寒水依痕，春意漸回，沙際煙闊。溪梅晴照生香，冷蕊數枝爭發。天涯舊恨，試看幾許消魂，長亭門外山重疊。不盡眼中青，是愁來時節。情切。畫樓深閉，想見東風，暗銷肌雪。辜負枕前雲雨，尊前花月。心期切處，更有多少淒涼，殷勤留與歸時說。到得卻相逢，恰經年離別。,宋詞,石州慢·寒水依痕
陳與義,宋代,自瑣闥以病得請奉祠。卜居青墩。立秋後三日行，舟之前後，如朝霞相映，望之不斷也。以長短句記之扁舟三日秋塘路。平度荷花去。病夫因病得來遊。更值滿川微雨、洗新秋。去年長恨拿舟晚。空見殘荷滿。今年何以報君恩。一路繁花相送、過青墩。,宋詞,虞美人·扁舟三日秋塘路
呂本中,宋代,去年今夜。同醉月明花樹下。此夜江邊。月暗長堤柳暗船。故人何處。帶我離愁江外去。來歲花前。又是今年憶去年。,宋詞,減字木蘭花·去年今夜
史達祖,宋代,雁足無書古塞幽。一程煙草一程愁。帽檐塵重風吹野，帳角香銷月滿樓。情思亂，夢魂浮。緗裙多憶敝貂裘。官河水靜闌幹暖，徙倚斜陽怨晚秋。,宋詞,鷓鴣天·衛縣道中有懷其人
夏竦,宋代,鎮日無心掃黛眉。臨行愁見理征衣。尊前只恐傷郎意，閣淚汪汪不敢垂。停寶馬，捧瑤卮。相斟相勸忍分離。不如飲待奴先醉，圖得不知郎去時。,宋詞,鷓鴣天·鎮日無心掃黛眉
周密,宋代,松雪飄寒，嶺雲吹凍，紅破數椒春淺。襯舞臺荒，浣妝池冷，淒涼市朝輕換。歎花與人凋謝，依依歲華晚。共淒黯。共東風、幾番吹夢，應慣識當年，翠屏金輦。一片古今愁，但廢綠、平煙空遠。無語消魂，對斜陽、衰草淚滿。又西泠殘笛，低送數聲春怨。,宋詞,獻仙音·吊雪香亭梅
李之儀,宋代,偶向淩歊臺上望，春光已過三分。江山重疊倍銷魂。風花飛有態，煙絮墜無痕。已是年來傷感甚，那堪舊恨仍存。清愁滿眼共誰論。卻應台下草，不解憶王孫。,宋詞,臨江仙·登淩歊台感懷
陳達叟,宋代,舉頭忽見衡陽雁。千聲萬字情何限。叵而薄情夫。一行書也無。泣歸香閣恨。和淚掩紅粉。待雁卻回時。也無書寄伊。,宋詞,菩薩蠻·舉頭忽見衡陽雁
黃大臨,宋代,千峰百嶂宜州路。天黯淡、知人去。曉別吾家黃叔度。弟兄華髮，遠山修水，異日同歸處。樽罍飲散長亭暮。別語纏綿不成句。已斷離腸能幾許。水村山館，夜闌無寐，聽盡空階雨。,宋詞,青玉案·和賀方回韻送山谷弟貶宜州
周密,宋代,長安獨客，又見西風，素月丹楓淒然其為秋也，因調夾鐘羽一解煙水闊。高林弄殘照，晚蜩淒切。碧碪度韻，銀床飄葉。衣濕桐陰露冷，采涼花、時賦秋雪。歎輕別。一襟幽事，砌蛩能說。客思吟商還怯。怨歌長、瓊壺暗缺。翠扇恩疏，紅衣香褪，翻成消歇。玉骨西風，恨最恨、閑卻新涼時節。楚簫咽。誰倚西樓淡月。,宋詞,玉京秋·煙水闊
周密,宋代,楚江湄，湘娥乍見，無言灑清淚。淡然春意。空獨倚東風，芳思誰寄。淩波路冷秋無際。香雲隨步起。謾記得，漢宮仙掌，亭亭明月底。冰弦寫怨更多情，騷人恨，枉賦芳蘭幽芷。春思遠，誰歎賞、國香風味。相將共、歲寒伴侶。小窗淨、沈煙熏翠袂。幽夢覺，涓涓清露，一枝燈影裡。,宋詞,繡鸞鳳花犯·賦水仙
汪元量,宋代,十年愁眼淚巴巴。今日思家。明日思家。一團燕月照窗紗。樓上胡笳。塞上胡笳。玉人勸我酌流霞。急撚琵琶。緩撚琵琶。一從別後各天涯。欲寄梅花。莫寄梅花。,宋詞,一剪梅·懷舊
,宋代,有意送春歸，無計留春住。畢竟年年用著來，何似休歸去。目斷楚天遙，不見春歸路。風急桃花也似愁，點點飛紅雨。,宋詞,楚天遙過清江引·有意送春歸
謝克家,宋代,依依宮柳拂宮牆，樓殿無人春晝長。燕子歸來依舊忙。憶君王，月破黃昏人斷腸。,宋詞,憶君王·依依宮柳拂宮牆
王雱,宋代,露晞向晚，簾幕風輕，小院閑晝。翠逕鶯來，驚下亂紅鋪繡。倚危牆，登高榭，海棠經雨胭脂透。算韶華，又因循過了，清明時候。倦游燕、風光滿目，好景良辰，誰共攜手。恨被榆錢，買斷兩眉長鬥。憶高陽，人散後。落花流水仍依舊。這情懷，對東風、盡成消瘦。,宋詞,倦尋芳慢·露晞向晚
,宋代,憑高遠望，見家鄉、只在白雲深處。鎮日思歸歸未得，孤負殷勤杜宇。故國傷心，新亭淚眼，更灑瀟瀟雨。長江萬里，難將此恨流去。遙想江口依然，鳥啼花謝，今日誰為主。燕子歸來，雕梁何處，底事呢喃語。最苦金沙，十萬戶盡，作血流漂杵。橫空劍氣，要當一洗殘虜。,宋詞,念奴嬌·避地溢江書於新亭
蔡伸,宋代,村姑兒。紅袖衣。初發黃梅插稻時。雙雙女伴隨。長歌詩。短歌詩。歌裡真情恨別離。休言伊不知。,宋詞,長相思·村姑兒
張先,宋代,移得綠楊栽後院。學舞宮腰，二月青猶短。不比灞陵多送遠。殘絲亂絮東西岸。幾葉小眉寒不展。莫唱陽關，真個腸先斷。分付與春休細看。條條盡是離人怨。,宋詞,蝶戀花·移得綠楊栽後院
,宋代,摘青梅薦酒，甚殘寒，猶怯苧蘿衣。正柳腴花瘦，綠雲冉冉，紅雪霏霏。隔屋秦箏依約，誰品春詞?回首繁華夢，流水斜暉。寄隱孤山山下，但一瓢飲水，深掩苔菲。羨青山有思，白鶴忘機。悵年華，不禁搔首，又在涯，彈淚送春歸。銷魂遠，千山啼禰，十裡荼種。,宋詞,八聲甘州·摘青梅薦酒
江開,宋代,春時江上簾纖雨。張帆打鼓開船去。秋晚恰歸來。看看船又開。嫁郎如未嫁。長是淒涼夜。情少利心多。郎如年少何。,宋詞,菩薩蠻·商婦怨
曹豳,宋代,今日事。何人弄得如此。漫漫白骨蔽川原，恨何日已。關河萬里寂無煙，月明空照蘆葦。謾哀痛，無及矣。無情莫問江水。西風落日慘新亭，幾人墜淚。戰和何者是良籌，扶危但看天意。只今寂寞藪澤裡。豈無人、高臥閭裡。試問安危誰寄。定相將、有詔催公起。須信前書言猶未。,宋詞,西河·和王潛齋韻
吳文英,宋代,湖山經醉慣。漬春衫、啼痕酒痕無限。又客長安，歎斷襟零袂，涴塵誰浣。紫曲門荒，沿敗井、風搖青蔓。對語東鄰，猶是曾巢，謝堂雙燕。春夢人間須斷。但怪得、當年夢緣能短。繡屋秦箏，傍海棠偏愛，夜深開宴。舞歇歌沈，花未減、紅顏先變。佇久河橋欲去，斜陽淚滿。,宋詞,三姝媚·過都城舊居有感
陳允平,宋代,鳳城春淺。寒壓花梢顫。有約不來梁上燕。十二繡簾空卷。去年共倚秋千。今年獨倚闌幹。誤了海棠時候，不成直待花殘。,宋詞,清平樂·鳳城春淺
吳文英,宋代,沙河塘上舊遊嬉。盧郎年少時。一聲長笛月中吹。和雲和雁飛。驚物換，歎星移。相看兩鬢絲。斷腸吳苑草淒淒。倚樓人未歸。,宋詞,醉桃源·贈盧長笛
,宋代,千里長安名利客，輕離輕散尋常。難禁三月好風光。滿階芳草綠，一片杏花香。記得年時臨上馬，看人眼淚汪汪。如今不忍更思量。恨無千日酒，空斷九回腸。,宋詞,臨江仙·千里長安名利客
周端臣,宋代,華堂簾幕飄香霧。一搦楚腰輕束素。翩躚舞態燕還鷺，綽約妝容花盡妒。樽前謾詠高唐賦巫峽雲深留不住。重來花畔倚闌幹，愁滿闌幹無倚處。,宋詞,玉樓春·華堂簾幕飄香霧
,宋代,畫船捶鼓催君去。高樓把酒留君住。去住若為情。西江潮欲平。江潮容易得。只是人南北。今日此尊空。知君何日同。,宋詞,菩薩蠻·畫船捶鼓催君去
趙溍,宋代,金璞明。玉璞明。小小杯柈翠袖擎。滿將春色盛。仙珮鳴。玉珮鳴。雪月花中過洞庭。此時人獨清。,宋詞,吳山青·金璞明
張元幹,宋代,春來春去催人老，老夫爭肯輸年少。醉後少年狂，白髭殊未妨。插花還起舞，管領風光處。把酒共留春，莫教花笑人。,宋詞,菩薩蠻·春來春去催人老
李好古,宋代,平沙淺草接天長。路茫茫。幾興亡。昨夜波聲。洗岸骨如霜。千古英雄成底事，徒感慨，謾悲涼。少年有意伏中行。馘名王。掃沙場。擊楫中流，曾記淚沾裳。欲上治安雙闕遠，空悵望，過維揚。,宋詞,江城子·平沙淺草接天長
元稹,唐代,寥落古行宮，宮花寂寞紅。白頭宮女在，閑坐說玄宗。,唐詩三百首,行宮
王維,唐代,空山不見人，但聞人語響。返景入深林，複照青苔上。,唐詩三百首,鹿柴
王維,唐代,君自故鄉來，應知故鄉事。來日綺窗前，寒梅著花未？,唐詩三百首,雜詩三首·其二
王建,唐代,三日入廚下，洗手作羹湯。未諳姑食性，先遣小姑嘗。,唐詩三百首,新嫁娘詞
王維,唐代,紅豆生南國，春來發幾枝。願君多採擷，此物最相思。,唐詩三百首,相思
王維,唐代,山中相送罷，日暮掩柴扉。春草明年綠，王孫歸不歸？(明年一作：年年),唐詩三百首,送別 / 山中送別 / 送友
白居易,唐代,綠蟻新醅酒，紅泥小火爐。晚來天欲雪，能飲一杯無？,唐詩三百首,問劉十九
王之渙,唐代,白日依山盡，黃河入海流。欲窮千里目，更上一層樓。,唐詩三百首,登鸛雀樓
王維,唐代,獨坐幽篁裡，彈琴複長嘯。深林人不知，明月來相照。,唐詩三百首,竹裡館
李端,唐代,鳴箏金粟柱，素手玉房前。欲得周郎顧，時時誤拂弦。,唐詩三百首,聽箏
李商隱,唐代,向晚意不適，驅車登古原。夕陽無限好，只是近黃昏。,唐詩三百首,樂游原 / 登樂游原
杜甫,唐代,功蓋三分國，名成八陣圖。（名成一作：名高）江流石不轉，遺恨失吞吳。,唐詩三百首,八陣圖
李白,唐代,床前明月光，疑是地上霜。舉頭望明月，低頭思故鄉。,唐詩三百首,靜夜思
孟浩然,唐代,春眠不覺曉，處處聞啼鳥。夜來風雨聲，花落知多少。,唐詩三百首,春曉
宋之問,唐代,嶺外音書斷，經冬複曆春。近鄉情更怯，不敢問來人。,唐詩三百首,渡漢江
李白,唐代,美人卷珠簾，深坐顰蛾眉。(蛾眉一作：蹙)但見淚痕濕，不知心恨誰。,唐詩三百首,怨情
柳宗元,唐代,千山鳥飛絕，萬徑人蹤滅。孤舟蓑笠翁，獨釣寒江雪。,唐詩三百首,江雪
孟浩然,唐代,移舟泊煙渚，日暮客愁新。野曠天低樹，江清月近人。,唐詩三百首,宿建德江
韋應物,唐代,懷君屬秋夜，散步詠涼天。空山松子落，幽人應未眠。,唐詩三百首,秋夜寄邱員外 / 秋夜寄丘二十二員外
祖詠,唐代,終南陰嶺秀，積雪浮雲端。林表明霽色，城中增暮寒。,唐詩三百首,終南望餘雪
張祜,唐代,故國三千里，深宮二十年。一聲何滿子，雙淚落君前。,唐詩三百首,宮詞·故國三千里
金昌緒,唐代,打起黃鶯兒，莫教枝上啼。啼時驚妾夢，不得到遼西。,唐詩三百首,春怨 / 伊州歌
賈島,唐代,松下問童子，言師采藥去。只在此山中，雲深不知處。,唐詩三百首,尋隱者不遇 / 孫革訪羊尊師詩
裴迪,唐代,歸山深淺去，須盡丘壑美。莫學武陵人，暫遊桃源裡。,唐詩三百首,崔九欲往南山馬上口號與別 / 留別王維 / 送崔九
劉長卿,唐代,蒼蒼竹林寺，杳杳鐘聲晚。荷笠帶斜陽，青山獨歸遠。(斜陽一作：夕陽),唐詩三百首,送靈澈上人
劉長卿,唐代,泠泠七弦上，靜聽松風寒。(七弦 一作：七絲)古調雖自愛，今人多不彈。,唐詩三百首,聽彈琴
王昌齡,唐代,寒雨連江夜入吳，平明送客楚山孤。洛陽親友如相問，一片冰心在玉壺。,唐詩三百首,芙蓉樓送辛漸
權德輿,唐代,昨夜裙帶解，今朝蟢子飛。鉛華不可棄，莫是槁砧歸。,唐詩三百首,玉台體
西鄙人,唐代,北斗七星高，哥舒夜帶刀。至今窺牧馬，不敢過臨洮。,唐詩三百首,哥舒歌
王昌齡,唐代,閨中少婦不知愁，春日凝妝上翠樓。忽見陌頭楊柳色，悔教夫婿覓封侯。,唐詩三百首,閨怨
王昌齡,唐代,昨夜風開露井桃，未央前殿月輪高。平陽歌舞新承寵，簾外春寒賜錦袍。,唐詩三百首,春宮曲
王維,唐代,獨在異鄉為異客，每逢佳節倍思親。遙知兄弟登高處，遍插茱萸少一人。,唐詩三百首,九月九日憶山東兄弟
王翰,唐代,葡萄美酒夜光杯，欲飲琵琶馬上催。醉臥沙場君莫笑，古來征戰幾人回？,唐詩三百首,涼州詞二首·其一
劉長卿,唐代,孤雲將野鶴，豈向人間住。莫買沃洲山，時人已知處。,唐詩三百首,送方外上人 / 送上人
朱慶餘,唐代,寂寂花時閉院門，美人相並立瓊軒。含情欲說宮中事，鸚鵡前頭不敢言。,唐詩三百首,宮詞 / 宮中詞
白居易,唐代,淚濕羅巾夢不成，夜深前殿按歌聲。紅顏未老恩先斷，斜倚薰籠坐到明。,唐詩三百首,後宮詞
朱慶餘,唐代,洞房昨夜停紅燭，待曉堂前拜舅姑。妝罷低聲問夫婿，畫眉深淺入時無。,唐詩三百首,近試上張籍水部 / 近試上張水部 / 閨意獻張水部
李白,唐代,故人西辭黃鶴樓，煙花三月下揚州。孤帆遠影碧空盡，唯見長江天際流。(唯通：惟),唐詩三百首,黃鶴樓送孟浩然之廣陵
李白,唐代,朝辭白帝彩雲間，千里江陵一日還。兩岸猿聲啼不住，輕舟已過萬重山。,唐詩三百首,早發白帝城 / 白帝下江陵
李益,唐代,回樂峰前沙似雪，受降城外月如霜。(回樂一作：回樂）不知何處吹蘆管，一夜征人盡望鄉。,唐詩三百首,夜上受降城聞笛
岑參,唐代,故園東望路漫漫，雙袖龍鍾淚不幹。馬上相逢無紙筆，憑君傳語報平安。,唐詩三百首,逢入京使
李商隱,唐代,宣室求賢訪逐臣，賈生才調更無倫。可憐夜半虛前席，不問蒼生問鬼神。,唐詩三百首,賈生
李商隱,唐代,乘興南遊不戒嚴，九重誰省諫書函。春風舉國裁宮錦，半作障泥半作帆。,唐詩三百首,隋宮 / 隋堤
李商隱,唐代,瑤池阿母綺窗開，黃竹歌聲動地哀。八駿日行三萬里，穆王何事不重來。,唐詩三百首,瑤池
李商隱,唐代,雲母屏風燭影深，長河漸落曉星沉。嫦娥應悔偷靈藥，碧海青天夜夜心。,唐詩三百首,嫦娥
李商隱,唐代,君問歸期未有期，巴山夜雨漲秋池。何當共剪西窗燭，卻話巴山夜雨時。,唐詩三百首,夜雨寄北
李商隱,唐代,為有雲屏無限嬌，鳳城寒盡怕春宵。無端嫁得金龜婿，辜負香衾事早朝。,唐詩三百首,為有
杜甫,唐代,岐王宅裡尋常見，崔九堂前幾度聞。正是江南好風景，落花時節又逢君。,唐詩三百首,江南逢李龜年
李商隱,唐代,嵩雲秦樹久離居，雙鯉迢迢一紙書。休問梁園舊賓客，茂陵秋雨病相如。,唐詩三百首,寄令狐郎中
杜牧,唐代,青山隱隱水迢迢，秋盡江南草未凋。二十四橋明月夜，玉人何處教吹簫？,唐詩三百首,寄揚州韓綽判官
杜牧,唐代,落魄江南載酒行，楚腰纖細掌中輕。(江南一作：江湖；纖細一作：腸斷)十年一覺揚州夢，贏得青樓薄幸名。,唐詩三百首,遣懷
杜牧,唐代,繁華事散逐香塵，流水無情草自春。日暮東風怨啼鳥，落花猶似墜樓人。,唐詩三百首,金穀園
杜牧,唐代,娉娉嫋嫋十三餘，豆蔻梢頭二月初。春風十裡揚州路，卷上珠簾總不如。多情卻似總無情，唯覺樽前笑不成。蠟燭有心還惜別，替人垂淚到天明。,唐詩三百首,贈別二首
杜牧,唐代,銀燭秋光冷畫屏，輕羅小扇撲流螢。天階夜色涼如水，臥看牽牛織女星。(天階一作：天街；臥看一作：坐看),唐詩三百首,秋夕
杜牧,唐代,清時有味是無能，閑愛孤雲靜愛僧。欲把一麾江海去，樂游原上望昭陵。,唐詩三百首,將赴吳興登樂游原一絕
杜牧,唐代,折戟沉沙鐵未銷，自將磨洗認前朝。東風不與周郎便，銅雀春深鎖二喬。,唐詩三百首,赤壁
杜牧,唐代,煙籠寒水月籠沙，夜泊秦淮近酒家。商女不知亡國恨，隔江猶唱後庭花。,唐詩三百首,泊秦淮
柳中庸,唐代,歲歲金河複玉關，朝朝馬策與刀環。三春白雪歸青塚，萬里黃河繞黑山。,唐詩三百首,征人怨 / 征怨
杜牧,唐代,多情卻似總無情，唯覺樽前笑不成。蠟燭有心還惜別，替人垂淚到天明。,唐詩三百首,贈別
韋莊,唐代,誰謂傷心畫不成，畫人心逐世人情。君看六幅南朝事，老木寒雲滿故城。,唐詩三百首,金陵圖
韋應物,唐代,獨憐幽草澗邊生，上有黃鸝深樹鳴。春潮帶雨晚來急，野渡無人舟自橫。,唐詩三百首,滁州西澗
張旭,唐代,隱隱飛橋隔野煙，石磯西畔問漁船。桃花盡日隨流水，洞在清溪何處邊。,唐詩三百首,桃花溪
張泌,唐代,別夢依依到謝家，小廊回合曲闌斜。多情只有春庭月，猶為離人照落花。,唐詩三百首,寄人
張祜,唐代,金陵津渡小山樓，一宿行人自可愁。潮落夜江斜月裡，兩三星火是瓜州。,唐詩三百首,題金陵渡
張祜,唐代,禁門宮樹月痕過，媚眼惟看宿鷺窠。斜拔玉釵燈影畔，剔開紅焰救飛蛾。,唐詩三百首,贈內人
張祜,唐代,日光斜照集靈台，紅樹花迎曉露開。昨夜上皇新授籙，太真含笑入簾來。,唐詩三百首,集靈台·其一
張祜,唐代,虢國夫人承主恩，平明騎馬入宮門。卻嫌脂粉汙顏色，淡掃峨眉朝至尊。,唐詩三百首,集靈台·其二
陳陶,唐代,誓掃匈奴不顧身，五千貂錦喪胡塵。可憐無定河邊骨，猶是春閨夢裡人！(春閨一作：深閨),唐詩三百首,隴西行四首·其二
,唐代,近寒食雨草萋萋，著麥苗風柳映堤。等是有家歸未得，杜鵑休向耳邊啼。,唐詩三百首,雜詩
賀知章,唐代,少小離家老大回，鄉音無改鬢毛衰。(鬢毛衰一作：鬢毛催)兒童相見不相識，笑問客從何處來。,唐詩三百首,回鄉偶書二首·其一
劉禹錫,唐代,朱雀橋邊野草花，烏衣巷口夕陽斜。舊時王謝堂前燕，飛入尋常百姓家。,唐詩三百首,烏衣巷
張繼,唐代,月落烏啼霜滿天，江楓漁火對愁眠。姑蘇城外寒山寺，夜半鐘聲到客船。,唐詩三百首,楓橋夜泊 / 夜泊楓江
劉方平,唐代,紗窗日落漸黃昏，金屋無人見淚痕。寂寞空庭春欲晚，梨花滿地不開門。,唐詩三百首,春怨
溫庭筠,唐代,冰簟銀床夢不成，碧天如水夜雲輕。雁聲遠過瀟湘去，十二樓中月自明。,唐詩三百首,瑤瑟怨
韓翃,唐代,春城無處不飛花，寒食東風禦柳斜。日暮漢宮傳蠟燭，輕煙散入五侯家。,唐詩三百首,寒食 / 寒食日即事
王勃,唐代,城闕輔三秦，風煙望五津。與君離別意，同是宦遊人。海記憶體知己，天涯若比鄰。無為在歧路，兒女共沾巾。,唐詩三百首,送杜少府之任蜀州 / 送杜少府之任蜀川
鄭畋,唐代,玄宗回馬楊妃死，雲雨難忘日月新。終是聖明天子事，景陽宮井又何人。,唐詩三百首,馬嵬坡
王維,唐代,萬壑樹參天，千山響杜鵑。山中一夜雨，樹杪百重泉。漢女輸橦布，巴人訟芋田。文翁翻教授，不敢倚先賢。,唐詩三百首,送梓州李使君
顧況,唐代,長樂宮連上苑春，玉樓金殿豔歌新。君門一入無由出，唯有宮鶯得見人。,唐詩三百首,宮詞
王維,唐代,楚塞三湘接，荊門九派通。江流天地外，山色有無中。郡邑浮前浦，波瀾動遠空。襄陽好風日，留醉與山翁。,唐詩三百首,漢江臨泛 / 漢江臨眺
劉方平,唐代,更深月色半人家，北斗闌幹南斗斜。今夜偏知春氣暖，蟲聲新透綠窗紗。,唐詩三百首,月夜 / 夜月
王維,唐代,太乙近天都，連山接海隅。白雲回望合，青靄入看無。分野中峰變，陰晴眾壑殊。欲投人處宿，隔水問樵夫。,唐詩三百首,終南山
劉禹錫,唐代,新妝宜面下朱樓，深鎖春光一院愁。行到中庭數花朵，蜻蜓飛上玉搔頭。,唐詩三百首,和樂天春詞 / 春詞
王維,唐代,中歲頗好道，晚家南山陲。興來每獨往，勝事空自知。行到水窮處，坐看雲起時。偶然值林叟，談笑無還期。,唐詩三百首,終南別業 / 初至山中 / 入山寄城中故人
王維,唐代,晚年唯好靜，萬事不關心。自顧無長策，空知返舊林。松風吹解帶，山月照彈琴。君問窮通理，漁歌入浦深。,唐詩三百首,酬張少府
王維,唐代,空山新雨後，天氣晚來秋。明月松間照，清泉石上流。竹喧歸浣女，蓮動下漁舟。隨意春芳歇，王孫自可留。,唐詩三百首,山居秋暝
王維,唐代,清川帶長薄，車馬去閑閑。流水如有意，暮禽相與還。荒城臨古渡，落日滿秋山。迢遞嵩高下，歸來且閉關。,唐詩三百首,歸嵩山作
王維,唐代,寒山轉蒼翠，秋水日潺湲。倚杖柴門外，臨風聽暮蟬。渡頭餘落日，墟裡上孤煙。(餘一作餘)複值接輿醉，狂歌五柳前。,唐詩三百首,輞川閒居贈裴秀才迪
王灣,唐代,客路青山外，行舟綠水前。(青山外一作：青山下)潮平兩岸闊，風正一帆懸。海日生殘夜，江春入舊年。鄉書何處達？歸雁洛陽邊。,唐詩三百首,次北固山下
韓偓,唐代,碧闌幹外繡簾垂，猩血屏風畫折枝。八尺龍鬚方錦褥，已涼天氣未寒時。,唐詩三百首,已涼
王維,唐代,不知香積寺，數裡入雲峰。古木無人徑，深山何處鐘。泉聲咽危石，日色冷青松。薄暮空潭曲，安禪制毒龍。,唐詩三百首,過香積寺
白居易,唐代,離離原上草，一歲一枯榮。野火燒不盡，春風吹又生。遠芳侵古道，晴翠接荒城。又送王孫去，萋萋滿別情。,唐詩三百首,草 / 賦得古原草送別
司空曙,唐代,故人江海別，幾度隔山川。乍見翻疑夢，相悲各問年。孤燈寒照雨，深竹暗浮煙。更有明朝恨，離杯惜共傳。,唐詩三百首,雲陽館與韓紳宿別
司空曙,唐代,靜夜四無鄰，荒居舊業貧。雨中黃葉樹，燈下白頭人。以我獨沉久，愧君相見頻。平生自有分，況是蔡家親。,唐詩三百首,喜外弟盧綸見宿
司空曙,唐代,世亂同南去，時清獨北還。他鄉生白髮，舊國見青山。曉月過殘壘，繁星宿故關。寒禽與衰草，處處伴愁顏。,唐詩三百首,賊平後送人北歸
宋之問,唐代,陽月南飛雁，傳聞至此回。我行殊未已，何日複歸來。江靜潮初落，林昏瘴不開。明朝望鄉處，應見隴頭梅。,唐詩三百首,題大庾嶺北驛
李白,唐代,蜀僧抱綠綺，西下峨眉峰。為我一揮手，如聽萬壑松。客心洗流水，餘響入霜鐘。不覺碧山暮，秋雲暗幾重。,唐詩三百首,聽蜀僧濬彈琴 / 聽蜀僧浚彈琴
李白,唐代,牛渚西江夜，青天無片雲。登舟望秋月，空憶謝將軍。余亦能高詠，斯人不可聞。明朝掛帆席，楓葉落紛紛。(掛帆一作：去),唐詩三百首,夜泊牛渚懷古
李白,唐代,吾愛孟夫子，風流天下聞。紅顏棄軒冕，白首臥松雲。醉月頻中聖，迷花不事君。高山安可仰，徒此揖清芬。,唐詩三百首,贈孟浩然
李白,唐代,渡遠荊門外，來從楚國遊。山隨平野盡，江入大荒流。月下飛天鏡，雲生結海樓。仍憐故鄉水，萬里送行舟。,唐詩三百首,渡荊門送別
李益,唐代,十年離亂後，長大一相逢。問姓驚初見，稱名憶舊容。別來滄海事，語罷暮天鐘。明日巴陵道，秋山又幾重。,唐詩三百首,喜見外弟又言別
岑參,唐代,聯步趨丹陛，分曹限紫微。曉隨天仗入，暮惹禦香歸。白髮悲花落，青雲羨鳥飛。聖朝無闕事，自覺諫書稀。,唐詩三百首,寄左省杜拾遺
李白,唐代,青山橫北郭，白水繞東城。此地一為別，孤蓬萬里征。浮雲遊子意，落日故人情。揮手自茲去，蕭蕭班馬鳴。,唐詩三百首,送友人
李商隱,唐代,客去波平檻，蟬休露滿枝。永懷當此節，倚立自移時。北斗兼春遠，南陵寓使遲。天涯占夢數，疑誤有新知。,唐詩三百首,涼思
李商隱,唐代,殘陽西入崦，茅屋訪孤僧。落葉人何在，寒雲路幾層。獨敲初夜磬，閑倚一枝藤。世界微塵裡，吾寧愛與憎。,唐詩三百首,北青蘿
李商隱,唐代,本以高難飽，徒勞恨費聲。五更疏欲斷，一樹碧無情。薄宦梗猶泛，故園蕪已平。煩君最相警，我亦舉家清。,唐詩三百首,蟬
李商隱,唐代,淒涼寶劍篇，羈泊欲窮年。黃葉仍風雨，青樓自管弦。新知遭薄俗，舊好隔良緣。心斷新豐酒，銷愁鬥幾千。,唐詩三百首,風雨
杜甫,唐代,昔聞洞庭水，今上岳陽樓。吳楚東南坼，乾坤日夜浮。親朋無一字，老病有孤舟。戎馬關山北，憑軒涕泗流。,唐詩三百首,登岳陽樓
李商隱,唐代,高閣客竟去，小園花亂飛。參差連曲陌，迢遞送斜暉。腸斷未忍掃，眼穿仍欲歸。芳心向春盡，所得是沾衣。,唐詩三百首,落花
杜甫,唐代,遠送從此別，青山空複情。幾時杯重把，昨夜月同行。列郡謳歌惜，三朝出入榮。江村獨歸處，寂寞養殘生。,唐詩三百首,奉濟驛重送嚴公四韻
杜甫,唐代,今夜鄜州月，閨中只獨看。遙憐小兒女，未解憶長安。香霧雲鬟濕，清輝玉臂寒。何時倚虛幌，雙照淚痕幹。,唐詩三百首,月夜
杜甫,唐代,涼風起天末，君子意如何。鴻雁幾時到，江湖秋水多。文章憎命達，魑魅喜人過。應共冤魂語，投詩贈汨羅。,唐詩三百首,天末懷李白
杜甫,唐代,細草微風岸，危檣獨夜舟。星垂平野闊，月湧大江流。名豈文章著，官應老病休。飄飄何所似，天地一沙鷗。,唐詩三百首,旅夜書懷
杜甫,唐代,此道昔歸順，西郊胡正繁。至今殘破膽，應有未招魂。近得歸京邑，移官豈至尊。無才日衰老，駐馬望千門。,唐詩三百首,至德二載甫自京金光門出問道歸鳳翔乾元初…有悲往事
杜甫,唐代,戍鼓斷人行，邊秋一雁聲。(邊秋一作:秋邊)露從今夜白，月是故鄉明。有弟皆分散，無家問死生。寄書長不達，況乃未休兵。,唐詩三百首,月夜憶舍弟
杜甫,唐代,他鄉複行役，駐馬別孤墳。近淚無干土，低空有斷雲。對棋陪謝傅，把劍覓徐君。唯見林花落，鶯啼送客聞。,唐詩三百首,別房太尉墓
杜甫,唐代,國破山河在，城春草木深。感時花濺淚，恨別鳥驚心。烽火連三月，家書抵萬金。白頭搔更短，渾欲不勝簪。,唐詩三百首,春望
杜牧,唐代,旅館無良伴，凝情自悄然。寒燈思舊事，斷雁警愁眠。遠夢歸侵曉，家書到隔年。滄江好煙月，門系釣魚船。,唐詩三百首,旅宿
杜荀鶴,唐代,早被嬋娟誤，欲妝臨鏡慵。承恩不在貌，教妾若為容。風暖鳥聲碎，日高花影重。年年越溪女，相憶采芙蓉。,唐詩三百首,春宮怨
杜審言,唐代,獨有宦遊人，偏驚物候新。雲霞出海曙，梅柳渡江春。淑氣催黃鳥，晴光轉綠蘋。忽聞歌古調，歸思欲沾巾。,唐詩三百首,和晉陵陸丞早春遊望
杜甫,唐代,花隱掖垣暮，啾啾棲鳥過。星臨萬戶動，月傍九霄多。不寢聽金鑰，因風想玉珂。明朝有封事，數問夜如何。,唐詩三百首,春宿左省
孟浩然,唐代,山暝聞猿愁，滄江急夜流。風鳴兩岸葉，月照一孤舟。建德非吾土，維揚憶舊遊。還將兩行淚，遙寄海西頭。,唐詩三百首,宿桐廬江寄廣陵舊遊
孟浩然,唐代,木落雁南度，北風江上寒。我家襄水曲，遙隔楚雲端。鄉淚客中盡，孤帆天際看。(孤帆一作：歸帆)迷津欲有問，平海夕漫漫。,唐詩三百首,早寒江上有懷 / 早寒有懷 / 江上思歸
孟浩然,唐代,寂寂竟何待，朝朝空自歸。欲尋芳草去，惜與故人違。當路誰相假，知音世所稀。只應守寂寞，還掩故園扉。,唐詩三百首,留別王侍禦維 / 留別王維
孟浩然,唐代,北闕休上書，南山歸敝廬。不才明主棄，多病故人疏。白髮催年老，青陽逼歲除。永懷愁不寐，松月夜窗虛。,唐詩三百首,歲暮歸南山 / 歸故園作 / 歸終南山
孟浩然,唐代,故人具雞黍，邀我至田家。綠樹村邊合，青山郭外斜。開軒面場圃，把酒話桑麻。待到重陽日，還來就菊花。,唐詩三百首,過故人莊
孟浩然,唐代,一丘常欲臥，三徑苦無資。北土非吾願，東林懷我師。黃金燃桂盡，壯志逐年衰。日夕涼風至，聞蟬但益悲。,唐詩三百首,秦中感秋寄遠上人 / 秦中寄遠上人
孟浩然,唐代,八月湖水平，涵虛混太清。氣蒸雲夢澤，波撼岳陽城。欲濟無舟楫，端居恥聖明。坐觀垂釣者，徒有羨魚情。,唐詩三百首,望洞庭湖贈張丞相 / 臨洞庭
沈佺期,唐代,聞道黃龍戍，頻年不解兵。可憐閨裡月，長在漢家營。少婦今春意，良人昨夜情。誰能將旗鼓，一為取龍城。,唐詩三百首,雜詩三首·其三
孟浩然,唐代,人事有代謝，往來成古今。江山留勝跡，我輩複登臨。水落魚梁淺，天寒夢澤深。羊公碑尚在，讀罷淚沾襟。(尚在一作：字在),唐詩三百首,與諸子登峴山
韋莊,唐代,清瑟怨遙夜，繞弦風雨哀。孤燈聞楚角，殘月下章台。芳草已雲暮，故人殊未來。鄉書不可寄，秋雁又南回。,唐詩三百首,章台夜思
韋應物,唐代,江漢曾為客，相逢每醉還。浮雲一別後，流水十年間。歡笑情如舊，蕭疏鬢已斑。何因不歸去？淮上有秋山。,唐詩三百首,淮上喜會梁川故人 / 淮上喜會梁州故人
韋應物,唐代,楚江微雨裡，建業暮鐘時。漠漠帆來重，冥冥鳥去遲。海門深不見，浦樹遠含滋。相送情無限，沾襟比散絲。,唐詩三百首,賦得暮雨送李胄 / 賦得暮雨送李曹
李隆基,唐代,夫子何為者，棲棲一代中。地猶鄹氏邑，宅即魯王宮。歎鳳嗟身否，傷麟怨道窮。今看兩楹奠，當與夢時同。,唐詩三百首,經鄒魯祭孔子而歎之
馬戴,唐代,灞原風雨定，晚見雁行頻。落葉他鄉樹，寒燈獨夜人。空園白露滴，孤壁野僧鄰。寄臥郊扉久，何年致此身。,唐詩三百首,灞上秋居
馬戴,唐代,露氣寒光集，微陽下楚丘。猿啼洞庭樹，人在木蘭舟。廣澤生明月，蒼山夾亂流。雲中君不見，竟夕自悲秋。,唐詩三百首,楚江懷古三首·其一
孟浩然,唐代,林臥愁春盡，搴帷覽物華。忽逢青鳥使，邀入赤松家。丹灶初開火，仙桃正落花。童顏若可駐，何惜醉流霞。,唐詩三百首,清明日宴梅道士房 / 宴梅道士山房
崔塗,唐代,迢遞三巴路，羈危萬里身。亂山殘雪夜，孤燭異鄉人。漸與骨肉遠，轉於僮僕親。那堪正飄泊，明日歲華新。,唐詩三百首,除夜 / 巴山道中除夜書懷 / 除夜有懷
崔塗,唐代,幾行歸塞盡，念爾獨何之。暮雨相呼失，寒塘欲下遲。渚雲低暗度，關月冷相隨。未必逢矰繳，孤飛自可疑。,唐詩三百首,孤雁二首·其二
常建,唐代,清晨入古寺，初日照高林。竹徑通幽處，禪房花木深。山光悅鳥性，潭影空人心。萬籟此都寂，但余鐘磬音。(版本一)清晨入古寺，初日照高林。曲徑通幽處，禪房花木深。山光悅鳥性，潭影空人心。萬籟此俱寂，惟余鐘磬音。(版本二)清晨入古寺，初日照高林。竹徑通幽處，禪房花木深。山光悅鳥性，潭影空人心。萬籟此俱寂，但余鐘磬音。(版本三)清晨入古寺，初日照高林。曲徑通幽處，禪房花木深。山光悅鳥性，潭影空人心。萬籟此俱寂，但余鐘磬音。(版本四),唐詩三百首,題破山寺後禪院
張九齡,唐代,海上生明月，天涯共此時。情人怨遙夜，竟夕起相思。滅燭憐光滿，披衣覺露滋。不堪盈手贈，還寢夢佳期。,唐詩三百首,望月懷遠 / 望月懷古
張喬,唐代,調角斷清秋，征人倚戍樓。春風對青塚，白日落梁州。大漢無兵阻，窮邊有客遊。蕃情似此水，長願向南流。,唐詩三百首,書邊事
張籍,唐代,前年伐月支，城上沒全師。蕃漢斷消息，死生長別離。無人收廢帳，歸馬識殘旗。欲祭疑君在，天涯哭此時。,唐詩三百首,沒蕃故人
劉長卿,唐代,鄉心新歲切，天畔獨潸然。老至居人下，春歸在客先。嶺猿同旦暮，江柳共風煙。已似長沙傅，從今又幾年。,唐詩三百首,新年作
許渾,唐代,紅葉晚蕭蕭，長亭酒一瓢。殘雲歸太華，疏雨過中條。樹色隨山迥，河聲入海遙。帝鄉明日到，猶自夢漁樵。,唐詩三百首,秋日赴闕題潼關驛樓 / 行次潼關逢魏扶東歸
劉長卿,唐代,一路經行處，莓苔見履痕。白雲依靜渚，春草閉閑門。過雨看松色，隨山到水源。溪花與禪意，相對亦忘言。,唐詩三百首,尋南溪常山道人隱居 / 尋南溪常道士
溫庭筠,唐代,荒戍落黃葉，浩然離故關。高風漢陽渡，初日郢門山。江上幾人在，天涯孤棹還。何當重相見，尊酒慰離顏。,唐詩三百首,送人東遊
劉長卿,唐代,古台搖落後，秋日望鄉心。野寺人來少，雲峰水隔深。夕陽依舊壘，寒磬滿空林。惆悵南朝事，長江獨至今。,唐詩三百首,秋日登吳公臺上寺遠眺
許渾,唐代,遙夜泛清瑟，西風生翠蘿。殘螢棲玉露，早雁拂金河。高樹曉還密，遠山晴更多。淮南一葉下，自覺洞庭波。,唐詩三百首,早秋三首·其一
皎然,唐代,移家雖帶郭，野徑入桑麻。近種籬邊菊，秋來未著花。扣門無犬吠，欲去問西家。報導山中去，歸時每日斜。,唐詩三百首,尋陸鴻漸不遇
劉長卿,唐代,望君煙水闊，揮手淚沾巾。飛鳥沒何處，青山空向人。長江一帆遠，落日五湖春。誰見汀洲上，相思愁白蘋。,唐詩三百首,餞別王十一南遊
劉禹錫,唐代,天地英雄氣，千秋尚凜然。勢分三足鼎，業複五銖錢。得相能開國，生兒不象賢。淒涼蜀故妓，來舞魏宮前。,唐詩三百首,蜀先主廟
盧綸,唐代,故關衰草遍，離別自堪悲。(自堪悲一作：正堪悲)路出寒雲外，人歸暮雪時。少孤為客早，多難識君遲。掩淚空相向，風塵何處期。,唐詩三百首,李端公 / 送李端
劉昚虛,唐代,道由白雲盡，春與青溪長。時有落花至，遠隨流水香。閑門向山路，深柳讀書堂。幽映每白日，清輝照衣裳。,唐詩三百首,闕題
錢起,唐代,上國隨緣住，來途若夢行。浮天滄海遠，去世法舟輕。水月通禪寂，魚龍聽梵聲。惟憐一燈影，萬里眼中明。,唐詩三百首,送僧歸日本
錢起,唐代,泉壑帶茅茨，雲霞生薜帷。竹憐新雨後，山愛夕陽時。閑鷺棲常早，秋花落更遲。家童掃蘿徑，昨與故人期。,唐詩三百首,谷口書齋寄楊補闕
劉長卿,唐代,流落征南將，曾驅十萬師。罷歸無舊業，老去戀明時。獨立三邊靜，輕生一劍知。茫茫江漢上，日暮欲何之。,唐詩三百首,送李中丞之襄州 / 送李中丞歸漢陽別業
駱賓王,唐代,西陸蟬聲唱，南冠客思深。(客思深一作：客思侵)不堪玄鬢影，來對白頭吟。(不堪一作：那堪)露重飛難進，風多響易沉。無人信高潔，誰為表予心？,唐詩三百首,詠蟬 / 在獄詠蟬
元稹,唐代,昔日戲言身後意，今朝都到眼前來。(身後意一作：身後事)衣裳已施行看盡，針線猶存未忍開。尚想舊情憐婢僕，也曾因夢送錢財。誠知此恨人人有，貧賤夫妻百事哀。,唐詩三百首,遣悲懷三首·其二
戴叔倫,唐代,天秋月又滿，城闕夜千重。還作江南會，翻疑夢裡逢。風枝驚暗鵲，露草覆寒蛩。羈旅長堪醉，相留畏曉鐘。,唐詩三百首,客夜與故人偶集 / 江鄉故人偶集客舍
元稹,唐代,閑坐悲君亦自悲，百年多是幾多時。鄧攸無子尋知命，潘岳悼亡猶費詞。同穴窅冥何所望，他生緣會更難期。惟將終夜常開眼，報答平生未展眉。,唐詩三百首,遣悲懷三首·其三
王維,唐代,洞門高閣靄餘輝，桃李陰陰柳絮飛。禁裡疏鐘官舍晚，省中啼鳥吏人稀。晨搖玉佩趨金殿，夕奉天書拜瑣闈。強欲從君無那老，將因臥病解朝衣。,唐詩三百首,酬郭給事
韓翃,唐代,長簟迎風早，空城澹月華。星河秋一雁，砧杵夜千家。節候看應晚，心期臥亦賒。向來吟秀句，不覺已鳴鴉。,唐詩三百首,酬程延秋夜即事見贈
元稹,唐代,謝公最小偏憐女，自嫁黔婁百事乖。顧我無衣搜藎篋，泥他沽酒拔金釵。(藎篋一作：畫篋)野蔬充膳甘長藿，落葉添薪仰古槐。今日俸錢過十萬，與君營奠複營齋。,唐詩三百首,遣悲懷三首·其一
王維,唐代,積雨空林煙火遲，蒸藜炊黍餉東菑。漠漠水田飛白鷺，陰陰夏木囀黃鸝。山中習靜觀朝槿，松下清齋折露葵。野老與人爭席罷，海鷗何事更相疑。,唐詩三百首,積雨輞川莊作 / 秋歸輞川莊作
白居易,唐代,時難年荒世業空，弟兄羈旅各西東。田園寥落干戈後，骨肉流離道路中。吊影分為千里雁，辭根散作九秋蓬。共看明月應垂淚，一夜鄉心五處同。,唐詩三百首,望月有感
岑參,唐代,雞鳴紫陌曙光寒，鶯囀皇州春色闌。金闕曉鐘開萬戶，玉階仙仗擁千官。花迎劍珮星初落，柳拂旌旗露未幹。獨有鳳凰池上客，陽春一曲和皆難。,唐詩三百首,奉和中書舍人賈至早朝大明宮
杜甫,唐代,五夜漏聲催曉箭，九重春色醉仙桃。旌旗日暖龍蛇動，宮殿風微燕雀高。朝罷香煙攜滿袖，詩成珠玉在揮毫。欲知世掌絲綸美，池上於今有鳳毛。,唐詩三百首,奉和賈至舍人早朝大明宮
王維,唐代,渭水自縈秦塞曲，黃山舊繞漢宮斜。鑾輿迥出千門柳，閣道回看上苑花。雲裡帝城雙鳳闕，雨中春樹萬人家。為乘陽氣行時令，不是宸遊玩物華。,唐詩三百首,奉和聖制從蓬萊向興慶閣道中留春雨中春望之作應制
李白,唐代,鳳凰臺上鳳凰遊，鳳去台空江自流。吳宮花草埋幽徑，晉代衣冠成古丘。三山半落青天外，二水中分白鷺洲。(二水一作：一水)總為浮雲能蔽日，長安不見使人愁。,唐詩三百首,登金陵鳳凰台
李商隱,唐代,重幃深下莫愁堂，臥後清宵細細長。神女生涯原是夢，小姑居處本無郎。風波不信菱枝弱，月露誰教桂葉香。直道相思了無益，未妨惆悵是清狂。,唐詩三百首,無題·重幃深下莫愁堂
李商隱,唐代,相見時難別亦難，東風無力百花殘。春蠶到死絲方盡，蠟炬成灰淚始幹。曉鏡但愁雲鬢改，夜吟應覺月光寒。蓬山此去無多路，青鳥殷勤為探看。(蓬山一作：蓬萊),唐詩三百首,無題·相見時難別亦難
李商隱,唐代,鳳尾香羅薄幾重，碧文圓頂夜深縫。扇裁月魄羞難掩，車走雷聲語未通。曾是寂寥金燼暗，斷無消息石榴紅。斑騅只系垂楊岸，何處西南任好風。,唐詩三百首,無題·鳳尾香羅薄幾重
李商隱,唐代,颯颯東風細雨來，芙蓉塘外有輕雷。金蟾齧鎖燒香入，玉虎牽絲汲井回。賈氏窺簾韓掾少，宓妃留枕魏王才。春心莫共花爭發，一寸相思一寸灰！,唐詩三百首,無題·颯颯東風細雨來
李商隱,唐代,來是空言去絕蹤，月斜樓上五更鐘。夢為遠別啼難喚，書被催成墨未濃。蠟照半籠金翡翠，麝熏微度繡芙蓉。劉郎已恨蓬山遠，更隔蓬山一萬重！,唐詩三百首,無題·來是空言去絕蹤
李商隱,唐代,錦瑟無端五十弦，一弦一柱思華年。莊生曉夢迷蝴蝶，望帝春心托杜鵑。滄海月明珠有淚，藍田日暖玉生煙。此情可待成追憶，只是當時已惘然。,唐詩三百首,錦瑟
李商隱,唐代,昨夜星辰昨夜風，畫樓西畔桂堂東。身無彩鳳雙飛翼，心有靈犀一點通。隔座送鉤春酒暖，分曹射覆蠟燈紅。嗟余聽鼓應官去，走馬蘭台類轉蓬。,唐詩三百首,無題·昨夜星辰昨夜風
李商隱,唐代,猿鳥猶疑畏簡書，風雲常為護儲胥。徒令上將揮神筆，終見降王走傳車。管樂有才原不忝，關張無命欲何如？他年錦裡經祠廟，梁父吟成恨有餘。,唐詩三百首,籌筆驛
李商隱,唐代,悵臥新春白袷衣，白門寥落意多違。紅樓隔雨相望冷，珠箔飄燈獨自歸。遠路應悲春晼晚，殘霄猶得夢依稀。玉璫緘劄何由達，萬里雲羅一雁飛。,唐詩三百首,春雨
李頎,唐代,朝聞遊子唱離歌，昨夜微霜初渡河。鴻雁不堪愁裡聽，雲山況是客中過。關城樹色催寒近，御苑砧聲向晚多。(色一作：曙)莫見長安行樂處，空令歲月易蹉跎。,唐詩三百首,送魏萬之京
杜甫,唐代,群山萬壑赴荊門，生長明妃尚有村。一去紫台連朔漠，獨留青塚向黃昏。畫圖省識春風面，環佩空歸夜月魂。(夜月一作：月夜環一作：環)千載琵琶作胡語，分明怨恨曲中論。,唐詩三百首,詠懷古跡五首·其三
李商隱,唐代,紫泉宮殿鎖煙霞，欲取蕪城作帝家。玉璽不緣歸日角，錦帆應是到天涯。於今腐草無螢火，終古垂楊有暮鴉。地下若逢陳後主，豈宜重問後庭花。,唐詩三百首,隋宮
杜甫,唐代,蜀主窺吳幸三峽，崩年亦在永安宮。翠華想像空山裡，玉殿虛無野寺中。古廟杉松巢水鶴，歲時伏臘走村翁。武侯祠堂常鄰近，一體君臣祭祀同。,唐詩三百首,詠懷古跡五首·其四
杜甫,唐代,歲暮陰陽催短景，天涯霜雪霽寒宵。五更鼓角聲悲壯，三峽星河影動搖。野哭幾家聞戰伐，夷歌數處起漁樵。臥龍躍馬終黃土，人事依依漫寂寥。(版本一)歲暮陰陽催短景，天涯霜雪霽寒宵。五更鼓角聲悲壯，三峽星河影動搖。野哭千家聞戰伐，夷歌數處起漁樵。臥龍躍馬終黃土，人事音書漫寂寥。(版本二),唐詩三百首,閣夜
杜甫,唐代,清秋幕府井梧寒，獨宿江城蠟炬殘。永夜角聲悲自語，中天月色好誰看。風塵荏苒音書絕，關塞蕭條行路難。已忍伶俜十年事，強移棲息一枝安。,唐詩三百首,宿府
杜甫,唐代,搖落深知宋玉悲，風流儒雅亦吾師。悵望千秋一灑淚，蕭條異代不同時。江山故宅空文藻，雲雨荒台豈夢思。最是楚宮俱泯滅，舟人指點到今疑。,唐詩三百首,詠懷古跡五首·其二
杜甫,唐代,諸葛大名垂宇宙，宗臣遺像肅清高。三分割據紆籌策，萬古雲霄一羽毛。伯仲之間見伊呂，指揮若定失蕭曹。運移漢祚終難複，志決身殲軍務勞。,唐詩三百首,詠懷古跡五首·其五
杜甫,唐代,花近高樓傷客心，萬方多難此登臨。錦江春色來天地，玉壘浮雲變古今。北極朝廷終不改，西山寇盜莫相侵。可憐後主還祠廟，日暮聊為《梁甫吟》。(梁甫一作：梁父),唐詩三百首,登樓
杜甫,唐代,劍外忽傳收薊北，初聞涕淚滿衣裳。卻看妻子愁何在，漫捲詩書喜欲狂。白日放歌須縱酒，青春作伴好還鄉。即從巴峽穿巫峽，便下襄陽向洛陽。,唐詩三百首,聞官軍收河南河北
杜甫,唐代,西山白雪三城戍，南浦清江萬里橋。海內風塵諸弟隔，天涯涕淚一身遙。惟將遲暮供多病，未有涓埃答聖朝。(惟通：唯)跨馬出郊時極目，不堪人事日蕭條。,唐詩三百首,野望
杜甫,唐代,支離東北風塵際，漂泊西南天地間。三峽樓臺淹日月，五溪衣服共雲山。羯胡事主終無賴，詞客哀時且未還。庾信平生最蕭瑟，暮年詩賦動江關。,唐詩三百首,詠懷古跡五首·其一
柳宗元,唐代,城上高樓接大荒，海天愁思正茫茫。驚風亂颭芙蓉水，密雨斜侵薜荔牆。嶺樹重遮千里目，江流曲似九回腸。共來百越文身地，猶自音書滯一鄉。,唐詩三百首,登柳州城樓寄漳汀封連四州
杜甫,唐代,丞相祠堂何處尋，錦官城外柏森森。映階碧草自春色，隔葉黃鸝空好音。三顧頻煩天下計，兩朝開濟老臣心。(頻煩一作：頻頻)出師未捷身先死，長使英雄淚滿襟。,唐詩三百首,蜀相
杜甫,唐代,舍南舍北皆春水，但見群鷗日日來。花徑不曾緣客掃，蓬門今始為君開。盤飧市遠無兼味，樽酒家貧只舊醅。肯與鄰翁相對飲，隔籬呼取盡餘杯。(餘通：餘),唐詩三百首,客至
杜甫,唐代,風急天高猿嘯哀，渚清沙白鳥飛回。無邊落木蕭蕭下，不盡長江滾滾來。萬里悲秋常作客，百年多病獨登臺。艱難苦恨繁霜鬢，潦倒新停濁酒杯。,唐詩三百首,登高
皇甫冉,唐代,鶯啼燕語報新年，馬邑龍堆路幾千。家住層城臨漢苑，心隨明月到胡天。(層城一作：秦城)機中錦字論長恨，樓上花枝笑獨眠。為問元戎竇車騎，何時返旆勒燕然。,唐詩三百首,春思
韋應物,唐代,去年花裡逢君別，今日花開已一年。世事茫茫難自料，春愁黯黯獨成眠。身多疾病思田裡，邑有流亡愧俸錢。聞道欲來相問訊，西樓望月幾回圓。,唐詩三百首,寄李儋元錫
秦韜玉,唐代,蓬門未識綺羅香，擬托良媒益自傷。誰愛風流高格調，共憐時世儉梳妝。敢將十指誇針巧，不把雙眉鬥畫長。苦恨年年壓金線，為他人作嫁衣裳。,唐詩三百首,貧女
崔曙,唐代,漢文皇帝有高臺，此日登臨曙色開。三晉雲山皆北向，二陵風雨自東來。關門令尹誰能識，河上仙翁去不回。且欲近尋彭澤宰，陶然共醉菊花杯。,唐詩三百首,九日登望仙台呈劉明府容
崔顥,唐代,昔人已乘黃鶴去，此地空余黃鶴樓。黃鶴一去不復返，白雲千載空悠悠。晴川歷歷漢陽樹，芳草萋萋鸚鵡洲。日暮鄉關何處是？煙波江上使人愁。,唐詩三百首,黃鶴樓 / 登黃鶴樓
崔顥,唐代,岧嶢太華俯鹹京，天外三峰削不成。武帝祠前雲欲散，仙人掌上雨初晴。河山北枕秦關險，驛路西連漢畤平。借問路傍名利客，無如此處學長生。,唐詩三百首,行經華陰
祖詠,唐代,燕台一望客心驚，笳鼓喧喧漢將營。(笳鼓一作：簫鼓)萬里寒光生積雪，三邊曙色動危旌。沙場烽火侵胡月，海畔雲山擁薊城。少小雖非投筆吏，論功還欲請長纓。,唐詩三百首,望薊門
溫庭筠,唐代,澹然空水對斜暉，曲島蒼茫接翠微。波上馬嘶看棹去，柳邊人歇待船歸。數叢沙草群鷗散，萬頃江田一鷺飛。誰解乘舟尋範蠡，五湖煙水獨忘機。,唐詩三百首,利州南渡
高適,唐代,嗟君此別意何如，駐馬銜杯問謫居。巫峽啼猿數行淚，衡陽歸雁幾封書。青楓江上秋帆遠，白帝城邊古木疏。聖代即今多雨露，暫時分手莫躊躇。,唐詩三百首,送李少府貶峽中王少府貶長沙
劉禹錫,唐代,王濬樓船下益州，金陵王氣黯然收。千尋鐵鎖沉江底，一片降幡出石頭。人世幾回傷往事，山形依舊枕寒流。今逢四海為家日，故壘蕭蕭蘆荻秋。,唐詩三百首,西塞山懷古
溫庭筠,唐代,蘇武魂銷漢使前，古祠高樹兩茫然。雲邊雁斷胡天月，隴上羊歸塞草煙。回日樓臺非甲帳，去時冠劍是丁年。茂陵不見封侯印，空向秋波哭逝川。,唐詩三百首,蘇武廟
劉長卿,唐代,三年謫宦此棲遲，萬古惟留楚客悲。秋草獨尋人去後，寒林空見日斜時。漢文有道恩猶薄，湘水無情吊豈知。寂寂江山搖落處，憐君何事到天涯。,唐詩三百首,長沙過賈誼宅
劉長卿,唐代,汀洲無浪複無煙，楚客相思益渺然。漢口夕陽斜渡鳥，洞庭秋水遠連天。孤城背嶺寒吹角，獨樹臨江夜泊船。(獨一作：“戍”)賈誼上書憂漢室，長沙謫去古今憐。,唐詩三百首,自夏口至鸚鵡洲夕望岳陽寄源中丞
盧綸,唐代,雲開遠見漢陽城，猶是孤帆一日程。估客晝眠知浪靜，舟人夜語覺潮生。三湘愁鬢逢秋色，萬里歸心對月明。舊業已隨征戰盡，更堪江上鼓鼙聲。,唐詩三百首,晚次鄂州
錢起,唐代,二月黃鶯飛上林，春城紫禁曉陰陰。長樂鐘聲花外盡，龍池柳色雨中深。陽和不散窮途恨，霄漢長懷捧日心。獻賦十年猶未遇，羞將白髮對華簪。,唐詩三百首,贈闕下裴舍人
薛逢,唐代,十二樓中盡曉妝，望仙樓上望君王。鎖銜金獸連環冷，水滴銅龍晝漏長。雲髻罷梳還對鏡，羅衣欲換更添香。遙窺正殿簾開處，袍袴宮人掃禦床。,唐詩三百首,宮詞
韓翃,唐代,仙台初見五城樓，風物淒淒宿雨收。山色遙連秦樹晚，砧聲近報漢宮秋。疏鬆影落空壇靜，細草香閑小洞幽。何用別尋方外去，人間亦自有丹丘。,唐詩三百首,同題仙遊觀
劉長卿,唐代,生涯豈料承優詔，世事空知學醉歌。江上月明胡雁過，淮南木落楚山多。寄身且喜滄洲近，顧影無如白髮何。今日龍鍾人共棄，愧君猶遣慎風波。,唐詩三百首,江州重別薛六柳八二員外
王昌齡,唐代,高臥南齋時，開帷月初吐。清輝澹水木，演漾在窗戶。冉冉幾盈虛，澄澄變今古。美人清江畔，是夜越吟苦。千里共如何，微風吹蘭杜。,唐詩三百首,同從弟銷南齋玩月憶山陰崔少府
王維,唐代,斜陽照墟落，窮巷牛羊歸。(斜一作：光)野老念牧童，倚杖候荊扉。雉雊麥苗秀，蠶眠桑葉稀。田夫荷鋤至，相見語依依。即此羨閒逸，悵然吟式微。,唐詩三百首,渭川田家
王維,唐代,言入黃花川，每逐清溪水。隨山將萬轉，趣途無百里。聲喧亂石中，色靜深松裡。漾漾泛菱荇，澄澄映葭葦。我心素已閑，清川澹如此。請留磐石上，垂釣將已矣。(磐石一作：磐石),唐詩三百首,青溪 / 過青溪水作
王維,唐代,聖代無隱者，英靈盡來歸。遂令東山客，不得顧采薇。既至金門遠，孰雲吾道非。江淮度寒食，京洛縫春衣。置酒長安道，同心與我違。行當浮桂棹，未幾拂荊扉。遠樹帶行客，孤城當落暉。吾謀適不用，勿謂知音稀。,唐詩三百首,送綦毋潛落第還鄉 / 送別
王維,唐代,豔色天下重，西施寧久微。朝為越溪女，暮作吳宮妃。賤日豈殊眾，貴來方悟稀。邀人傅香粉，不自著羅衣。君寵益嬌態，君憐無是非。當時浣紗伴，莫得同車歸。持謝鄰家子，效顰安可希。,唐詩三百首,西施詠
岑參,唐代,塔勢如湧出，孤高聳天宮。登臨出世界，磴道盤虛空。突兀壓神州，崢嶸如鬼工。四角礙白日，七層摩蒼穹。下窺指高鳥，俯聽聞驚風。連山若波濤，奔湊似朝東。(湊一作：走；似一作：如)青槐夾馳道，宮館何玲瓏。(館一作：觀)秋色從西來，蒼然滿關中。五陵北原上，萬古青濛濛。淨理了可悟，勝因夙所宗。誓將掛冠去，覺道資無窮。,唐詩三百首,與高適薛據同登慈恩寺浮圖
李白,唐代,花間一壺酒，獨酌無相親。舉杯邀明月，對影成三人。月既不解飲，影徒隨我身。暫伴月將影，行樂須及春。我歌月徘徊，我舞影零亂。醒時同交歡，醉後各分散。(同交歡一作：相交歡)永結無情遊，相期邈雲漢。,唐詩三百首,月下獨酌四首·其一
李白,唐代,燕草如碧絲，秦桑低綠枝。當君懷歸日，是妾斷腸時。春風不相識，何事入羅幃。,唐詩三百首,春思
王維,唐代,下馬飲君酒，問君何所之？君言不得意，歸臥南山陲。但去莫複問，白雲無盡時。,唐詩三百首,送別
杜甫,唐代,死別已吞聲，生別常惻惻。江南瘴癘地，逐客無消息。故人入我夢，明我長相憶。恐非平生魂，路遠不可測。魂來楓林青，魂返關塞黑。君今在羅網，何以有羽翼。落月滿屋樑，猶疑照顏色。水深波浪闊，無使蛟龍得。(版本一)死別已吞聲，生別常惻惻。江南瘴癘地，逐客無消息。故人入我夢，明我長相憶。君今在羅網，何以有羽翼。恐非平生魂，路遠不可測。魂來楓林青，魂返關塞黑。落月滿屋樑，猶疑照顏色。水深波浪闊，無使蛟龍得。(版本二),唐詩三百首,夢李白二首·其一
元結,唐代,昔歲逢太平，山林二十年。泉源在庭戶，洞壑當門前。井稅有常期，日晏猶得眠。忽然遭世變，數歲親戎旃。今來典斯郡，山夷又紛然。城小賊不屠，人貧傷可憐。是以陷鄰境，此州獨見全。使臣將王命，豈不如賊焉？今彼征斂者，迫之如火煎。誰能絕人命，以作時世賢！思欲委符節，引竿自刺船。將家就魚麥，歸老江湖邊。,唐詩三百首,賊退示官吏
杜甫,唐代,浮雲終日行，遊子久不至。三夜頻夢君，情親見君意。告歸常局促，苦道來不易。江湖多風波，舟楫恐失墜。出門搔白首，若負平生志。冠蓋滿京華，斯人獨憔悴。孰雲網恢恢，將老身反累。千秋萬歲名，寂寞身後事。,唐詩三百首,夢李白二首·其二
杜甫,唐代,岱宗夫如何？齊魯青未了。造化鐘神秀，陰陽割昏曉。蕩胸生曾雲，決眥入歸鳥。(曾通：層)會當淩絕頂，一覽眾山小。,唐詩三百首,望嶽
杜甫,唐代,人生不相見，動如參與商。今夕複何夕，共此燈燭光！少壯能幾時？鬢髮各已蒼！訪舊半為鬼，驚呼熱中腸。焉知二十載，重上君子堂。昔別君未婚，兒女忽成行。怡然敬父執，問我來何方？問答未及已，驅兒羅酒漿。夜雨剪春韭，新炊間黃粱。主稱會面難，一舉累十觴。十觴亦不醉，感子故意長。明日隔山嶽，世事兩茫茫。,唐詩三百首,贈衛八處士
杜甫,唐代,絕代有佳人，幽居在空穀。自雲良家子，零落依草木。關中昔喪亂，兄弟遭殺戮。官高何足論，不得收骨肉。世情惡衰歇，萬事隨轉燭。夫婿輕薄兒，新人美如玉。合昏尚知時，鴛鴦不獨宿。但見新人笑，那聞舊人哭。在山泉水清，出山泉水濁。侍婢賣珠回，牽蘿補茅屋。摘花不插發，采柏動盈掬。天寒翠袖薄，日暮倚修竹。,唐詩三百首,佳人
李白,唐代,暮從碧山下，山月隨人歸。卻顧所來徑，蒼蒼橫翠微。相攜及田家，童稚開荊扉。綠竹入幽徑，青蘿拂行衣。歡言得所憩，美酒聊共揮。長歌吟松風，曲盡河星稀。我醉君複樂，陶然共忘機。,唐詩三百首,下終南山過斛斯山人宿置酒
丘為,唐代,絕頂一茅茨，直上三十裡。扣關無僮僕，窺室唯案幾。若非巾柴車，應是釣秋水。差池不相見，黽勉空仰止。草色新雨中，松聲晚窗裡。及茲契幽絕，自足蕩心耳。雖無賓主意，頗得清淨理。興盡方下山，何必待之子。,唐詩三百首,尋西山隱者不遇 / 山行尋隱者不遇
柳宗元,唐代,汲井漱寒齒，清心拂塵服。閑持貝葉書，步出東齋讀。真源了無取，妄跡世所逐。遺言冀可冥，繕性何由熟。道人庭宇靜，苔色連深竹。日出霧露餘，青松如膏沐。澹然離言說，悟悅心自足。,唐詩三百首,晨詣超師院讀禪經
孟浩然,唐代,北山白雲裡，隱者自怡悅。相望試登高，心隨雁飛滅。(試一作始)愁因薄暮起，興是清秋發。時見歸村人，沙行渡頭歇。天邊樹若薺，江畔洲如月。何當載酒來，共醉重陽節。,唐詩三百首,秋登蘭山寄張五 / 秋登萬山寄張五 / 九月九日峴山寄張子容 / 秋登萬山
孟浩然,唐代,山光忽西落，池月漸東上。散發乘夕涼，開軒臥閑敞。荷風送香氣，竹露滴清響。欲取鳴琴彈，恨無知音賞。感此懷故人，中宵勞夢想。(宵一作：終),唐詩三百首,夏日南亭懷辛大
孟浩然,唐代,夕陽度西嶺，群壑倏已暝。松月生夜涼，風泉滿清聽。樵人歸欲盡，煙鳥棲初定。之子期宿來，孤琴候蘿徑。,唐詩三百首,宿業師山房期丁大不至 / 宿業師山房待丁大不至
柳宗元,唐代,久為簪組累，幸此南夷謫。閑依農圃鄰，偶似山林客。曉耕翻露草，夜榜響溪石。來往不逢人，長歌楚天碧。,唐詩三百首,溪居
韋應物,唐代,客從東方來，衣上灞陵雨。問客何為來，采山因買斧。冥冥花正開，颺颺燕新乳。昨別今已春，鬢絲生幾縷。,唐詩三百首,長安遇馮著
韋應物,唐代,永日方戚戚，出行複悠悠。女子今有行，大江溯輕舟。爾輩苦無恃，撫念益慈柔。幼為長所育，兩別泣不休。對此結中腸，義往難複留。自小闕內訓，事姑貽我憂。賴茲托令門，任恤庶無尤。貧儉誠所尚，資從豈待周。孝恭遵婦道，容止順其猷。別離在今晨，見爾當何秋。居閑始自遣，臨感忽難收。歸來視幼女，零淚緣纓流。,唐詩三百首,送楊氏女
韋應物,唐代,落帆逗淮鎮，停舫臨孤驛。浩浩風起波，冥冥日沉夕。人歸山郭暗，雁下蘆洲白。獨夜憶秦關，聽鐘未眠客。,唐詩三百首,夕次盱眙縣
韋應物,唐代,吏舍跼終年，出郊曠清曙。楊柳散和風，青山澹吾慮。依叢適自憩，緣澗還複去。微雨靄芳原，春鳩鳴何處。樂幽心屢止，遵事蹟猶遽。終罷斯結廬，慕陶直可庶。,唐詩三百首,東郊
韋應物,唐代,兵衛森畫戟，宴寢凝清香。海上風雨至，逍遙池閣涼。煩屙近消散，嘉賓複滿堂。自慚居處崇，未睹斯民康。理會是非遣，性達形跡忘。鮮肥屬時禁，蔬果幸見嘗。俯飲一杯酒，仰聆金玉章。神歡體自輕，意欲淩風翔。吳中盛文史，群彥今汪洋。方知大藩地，豈曰財賦強。,唐詩三百首,郡齋雨中與諸文士燕集
韋應物,唐代,今朝郡齋冷，忽念山中客。澗底束荊薪，歸來煮白石。欲持一瓢酒，遠慰風雨夕。落葉滿空山，何處尋行跡。,唐詩三百首,寄全椒山中道士
韋應物,唐代,淒淒去親愛，泛泛入煙霧。歸棹洛陽人，殘鐘廣陵樹。今朝此為別，何處還相遇。世事波上舟，沿洄安得住。,唐詩三百首,初發揚子寄元大校書
張九齡,唐代,孤鴻海上來，池潢不敢顧。側見雙翠鳥，巢在三珠樹。矯矯珍木巔，得無金丸懼？美服患人指，高明逼神惡。今我遊冥冥，弋者何所慕！,唐詩三百首,感遇十二首·其四
常建,唐代,清溪深不測，隱處唯孤雲。松際露微月，清光猶為君。茅亭宿花影，藥院滋苔紋。余亦謝時去，西山鸞鶴群。,唐詩三百首,宿王昌齡隱居
張九齡,唐代,蘭葉春葳蕤，桂華秋皎潔。欣欣此生意，自爾為佳節。誰知林棲者，聞風坐相悅。草木有本心，何求美人折！,唐詩三百首,感遇十二首·其一
綦毋潛,唐代,幽意無斷絕，此去隨所偶。晚風吹行舟，花路入溪口。際夜轉西壑，隔山望南斗。潭煙飛溶溶，林月低向後。生事且彌漫，願為持竿叟。,唐詩三百首,春泛若耶溪
張九齡,唐代,江南有丹橘，經冬猶綠林。豈伊地氣暖？自有歲寒心。可以薦嘉客，奈何阻重深。運命惟所遇，迴圈不可尋。徒言樹桃李，此木豈無陰？,唐詩三百首,感遇·江南有丹橘
白居易,唐代,漢皇重色思傾國，禦宇多年求不得。楊家有女初長成，養在深閨人未識。天生麗質難自棄，一朝選在君王側。回眸一笑百媚生，六宮粉黛無顏色。春寒賜浴華清池，溫泉水滑洗凝脂。侍兒扶起嬌無力，始是新承恩澤時。雲鬢花顏金步搖，芙蓉帳暖度春宵。春宵苦短日高起，從此君王不早朝。承歡侍宴無閒暇，春從春遊夜專夜。後宮佳麗三千人，三千寵愛在一身。金屋妝成嬌侍夜，玉樓宴罷醉和春。姊妹弟兄皆列土，可憐光彩生門戶。遂令天下父母心，不重生男重生女。驪宮高處入青雲，仙樂風飄處處聞。緩歌慢舞凝絲竹，盡日君王看不足。漁陽鼙鼓動地來，驚破霓裳羽衣曲。九重城闕煙塵生，千乘萬騎西南行。翠華搖搖行複止，西出都門百餘裡。六軍不發無奈何，宛轉蛾眉馬前死。花鈿委地無人收，翠翹金雀玉搔頭。君王掩面救不得，回看血淚相和流。黃埃散漫風蕭索，雲棧縈紆登劍閣。峨嵋山下少人行，旌旗無光日色薄。蜀江水碧蜀山青，聖主朝朝暮暮情。行宮見月傷心色，夜雨聞鈴腸斷聲。天旋地轉回龍馭，到此躊躇不能去。馬嵬坡下泥土中，不見玉顏空死處。君臣相顧盡沾衣，東望都門信馬歸。歸來池苑皆依舊，太液芙蓉未央柳。芙蓉如面柳如眉，對此如何不淚垂。春風桃李花開日，秋雨梧桐葉落時。西宮南內多秋草，落葉滿階紅不掃。(花開日一作：花開夜；南內一作：南苑)梨園弟子白髮新，椒房阿監青娥老。夕殿螢飛思悄然，孤燈挑盡未成眠。遲遲鐘鼓初長夜，耿耿星河欲曙天。鴛鴦瓦冷霜華重，翡翠衾寒誰與共。悠悠生死別經年，魂魄不曾來入夢。臨邛道士鴻都客，能以精誠致魂魄。為感君王輾轉思，遂教方士殷勤覓。排空馭氣奔如電，升天入地求之遍。上窮碧落下黃泉，兩處茫茫皆不見。忽聞海上有仙山，山在虛無縹渺間。樓閣玲瓏五雲起，其中綽約多仙子。中有一人字太真，雪膚花貌參差是。金闕西廂叩玉扃，轉教小玉報雙成。聞道漢家天子使，九華帳裡夢魂驚。攬衣推枕起徘徊，珠箔銀屏迤邐開。雲鬢半偏新睡覺，花冠不整下堂來。風吹仙袂飄飄舉，猶似霓裳羽衣舞。玉容寂寞淚闌幹，梨花一枝春帶雨。(闌通：欄；飄飄一作：飄颻)含情凝睇謝君王，一別音容兩渺茫。昭陽殿裡恩愛絕，蓬萊宮中日月長。回頭下望人寰處，不見長安見塵霧。惟將舊物表深情，鈿合金釵寄將去。釵留一股合一扇，釵擘黃金合分鈿。但教心似金鈿堅，天上人間會相見。臨別殷勤重寄詞，詞中有誓兩心知。七月七日長生殿，夜半無人私語時。在天願作比翼鳥，在地願為連理枝。天長地久有時盡，此恨綿綿無絕期。,唐詩三百首,長恨歌
張九齡,唐代,幽人歸獨臥，滯慮洗孤清。持此謝高鳥，因之傳遠情。日夕懷空意，人誰感至精？飛沈理自隔，何所慰吾誠?,唐詩三百首,幽人歸獨臥
元結,唐代,序：漫叟以公田米釀酒，因休暇，則載酒於湖上，時取一醉。歡醉中，據湖岸，引臂向魚取酒，使舫載之，偏飲坐者。意疑倚巴丘酌於君山之上，諸子環洞庭而坐，酒舫泛泛然觸波濤而往來者。乃作歌以長之。石魚湖，似洞庭，夏水欲滿君山青。山為樽，水為沼，酒徒歷歷坐洲島。長風連日作大浪，不能廢人運酒舫。我持長瓢坐巴丘，酌飲四坐以散愁。 ,唐詩三百首,石魚湖上醉歌
白居易,唐代,潯陽江頭夜送客，楓葉荻花秋瑟瑟。主人下馬客在船，舉酒欲飲無管弦。醉不成歡慘將別，別時茫茫江浸月。忽聞水上琵琶聲，主人忘歸客不發。尋聲暗問彈者誰？琵琶聲停欲語遲。移船相近邀相見，添酒回燈重開宴。千呼萬喚始出來，猶抱琵琶半遮面。轉軸撥弦三兩聲，未成曲調先有情。弦弦掩抑聲聲思，似訴平生不得志。（不得志一作：不得意）低眉信手續續彈，說盡心中無限事。輕攏慢撚抹複挑，初為《霓裳》後《六么》（六么一作：綠腰）。大弦嘈嘈如急雨，小弦切切如私語。嘈嘈切切錯雜彈，大珠小珠落玉盤。間關鶯語花底滑，幽咽泉流冰下難。冰泉冷澀弦凝絕，凝絕不通聲暫歇。(暫歇一作：漸歇)別有幽愁暗恨生，此時無聲勝有聲。銀瓶乍破水漿迸，鐵騎突出刀槍鳴。曲終收撥當心畫，四弦一聲如裂帛。東船西舫悄無言，唯見江心秋月白。沉吟放撥插弦中，整頓衣裳起斂容。自言本是京城女，家在蝦蟆陵下住。十三學得琵琶成，名屬教坊第一部。曲罷曾教善才服，妝成每被秋娘妒。五陵年少爭纏頭，一曲紅綃不知數。鈿頭銀篦擊節碎，血色羅裙翻酒汙。(銀篦一作：雲篦)今年歡笑複明年，秋月春風等閒度。弟走從軍阿姨死，暮去朝來顏色故。門前冷落鞍馬稀，老大嫁作商人婦。商人重利輕別離，前月浮梁買茶去。去來江口守空船，繞船月明江水寒。夜深忽夢少年事，夢啼妝淚紅闌幹。我聞琵琶已歎息，又聞此語重唧唧。同是天涯淪落人，相逢何必曾相識！我從去年辭帝京，謫居臥病潯陽城。潯陽地僻無音樂，終歲不聞絲竹聲。住近湓江地低濕，黃蘆苦竹繞宅生。其間旦暮聞何物？杜鵑啼血猿哀鳴。春江花朝秋月夜，往往取酒還獨傾。豈無山歌與村笛？嘔啞嘲哳難為聽。今夜聞君琵琶語，如聽仙樂耳暫明。莫辭更坐彈一曲，為君翻作《琵琶行》。感我此言良久立，卻坐促弦弦轉急。淒淒不似向前聲，滿座重聞皆掩泣。座中泣下誰最多？江州司馬青衫濕。,唐詩三百首,琵琶行 / 琵琶引
岑參,唐代,北風卷地白草折，胡天八月即飛雪。忽如一夜春風來，千樹萬樹梨花開。散入珠簾濕羅幕，狐裘不暖錦衾薄。將軍角弓不得控，都護鐵衣冷難著。(難著一作：猶著)瀚海闌幹百丈冰，愁雲慘澹萬里凝。中軍置酒飲歸客，胡琴琵琶與羌笛。紛紛暮雪下轅門，風掣紅旗凍不翻。輪台東門送君去，去時雪滿天山路。山回路轉不見君，雪上空留馬行處。,唐詩三百首,白雪歌送武判官歸京
岑參,唐代,君不見走馬川行雪海邊，平沙莽莽黃入天。輪台九月風夜吼，一川碎石大如鬥，隨風滿地石亂走。匈奴草黃馬正肥，金山西見煙塵飛，漢家大將西出師。將軍金甲夜不脫，半夜軍行戈相撥，風頭如刀面如割。馬毛帶雪汗氣蒸，五花連錢旋作冰，幕中草檄硯水凝。虜騎聞之應膽懾，料知短兵不敢接，車師西門佇獻捷。,唐詩三百首,走馬川行奉送出師西征 / 走馬川行奉送封大夫出師西征
岑參,唐代,輪台城頭夜吹角，輪台城北旄頭落。羽書昨夜過渠黎，單于已在金山西。戍樓西望煙塵黑，漢軍屯在輪臺北。上將擁旄西出征，平明吹笛大軍行。四邊伐鼓雪海湧，三軍大呼陰山動。虜塞兵氣連雲屯，戰場白骨纏草根。劍河風急雪片闊，沙口石凍馬蹄脫。(雪片闊一作：雲片闊)亞相勤王甘苦辛，誓將報主靜邊塵。古來青史誰不見，今見功名勝古人。,唐詩三百首,輪台歌奉送封大夫出師西征
李白,唐代,棄我去者，昨日之日不可留；亂我心者，今日之日多煩憂。長風萬里送秋雁，對此可以酣高樓。蓬萊文章建安骨，中間小謝又清發。俱懷逸興壯思飛，欲上青天覽明月。(覽通：攬；明月一作：日月)抽刀斷水水更流，舉杯銷愁愁更愁。(銷愁一作消愁）人生在世不稱意，明朝散發弄扁舟。,唐詩三百首,宣州謝脁樓餞別校書叔雲 / 陪侍禦叔華登樓歌
李白,唐代,海客談瀛洲，煙濤微茫信難求；越人語天姥，雲霞明滅或可睹。天姥連天向天橫，勢拔五嶽掩赤城。天臺四萬八千丈，對此欲倒東南傾。(四萬一作：一萬)我欲因之夢吳越，一夜飛度鏡湖月。(度通：渡)湖月照我影，送我至剡溪。謝公宿處今尚在，淥水蕩漾清猿啼。腳著謝公屐，身登青雲梯。半壁見海日，空中聞天雞。千岩萬轉路不定，迷花倚石忽已暝。熊咆龍吟殷岩泉，栗深林兮驚層巔。雲青青兮欲雨，水澹澹兮生煙。列缺霹靂，丘巒崩摧。洞天石扉，訇然中開。青冥浩蕩不見底，日月照耀金銀台。霓為衣兮風為馬，雲之君兮紛紛而來下。虎鼓瑟兮鸞回車，仙之人兮列如麻。忽魂悸以魄動，恍驚起而長嗟。惟覺時之枕席，失向來之煙霞。世間行樂亦如此，古來萬事東流水。別君去兮何時還？且放白鹿青崖間。須行即騎訪名山。安能摧眉折腰事權貴，使我不得開心顏!,唐詩三百首,夢遊天姥吟留別 / 別東魯諸公
李白,唐代,風吹柳花滿店香，吳姬壓酒喚客嘗。(勸客一作：喚客)金陵子弟來相送，欲行不行各盡觴。請君試問東流水，別意與之誰短長。,唐詩三百首,金陵酒肆留別
李商隱,唐代,元和天子神武姿，彼何人哉軒與羲。誓將上雪列聖恥，坐法宮中朝四夷。淮西有賊五十載，封狼生貙貙生羆。不據山河據平地，長戈利矛日可麾。帝得聖相相曰度，賊斫不死神扶持。腰懸相印作都統，陰風慘澹天王旗。愬武古通作牙爪，儀曹外郎載筆隨。行軍司馬智且勇，十四萬眾猶虎貔。入蔡縛賊獻太廟，功無與讓恩不訾。帝曰汝度功第一，汝從事愈宜為辭。愈拜稽首蹈且舞，金石刻畫臣能為。古者世稱大手筆，此事不系于職司。當仁自古有不讓，言訖屢頷天子頤。公退齋戒坐小閣，濡染大筆何淋漓。點竄《堯典》《舜典》字，塗改《清廟》《生民》詩。文成破體書在紙，清晨再拜鋪丹墀。表曰臣愈昧死上，詠神聖功書之碑。碑高三丈字如鬥，負以靈鼇蟠以螭。句奇語重喻者少，讒之天子言其私。長繩百尺拽碑倒，粗砂大石相磨治。公之斯文若元氣，先時已入人肝脾。湯盤孔鼎有述作，今無其器存其辭。嗚呼聖王及聖相，相與烜赫流淳熙。公之斯文不示後，曷與三五相攀追。願書萬本誦萬遍，口角流沫右手胝。傳之七十有二代，以為封禪玉檢明堂基。,唐詩三百首,韓碑
李頎,唐代,蔡女昔造胡笳聲，一彈一十有八拍。胡人落淚沾邊草，漢使斷腸對歸客。古戍蒼蒼烽火寒，大荒沈沈飛雪白。(沈通：沉)先拂商弦後角羽，四郊秋葉驚摵摵。董夫子，通神明，深山竊聽來妖精。言遲更速皆應手，將往復旋如有情。空山百鳥散還合，萬里浮雲陰且晴。嘶酸雛雁失群夜，斷絕胡兒戀母聲。川為靜其波，鳥亦罷其鳴。烏孫部落家鄉遠，邏娑沙塵哀怨生。幽音變調忽飄灑，長風吹林雨墮瓦。迸泉颯颯飛木末，野鹿呦呦走堂下。長安城連東掖垣，鳳凰池對青瑣門。高才脫略名與利，日夕望君抱琴至。,唐詩三百首,聽董大彈胡笳聲兼寄語弄房給事
李頎,唐代,南山截竹為觱篥，此樂本自龜茲出。流傳漢地曲轉奇，涼州胡人為我吹。傍鄰聞者多歎息，遠客思鄉皆淚垂。世人解聽不解賞，長飆風中自來往。枯桑老柏寒颼飀，九雛鳴鳳亂啾啾。龍吟虎嘯一時發，萬籟百泉相與秋。忽然更作漁陽摻，黃雲蕭條白日暗。變調如聞楊柳春，上林繁花照眼新。歲夜高堂列明燭，美酒一杯聲一曲。,唐詩三百首,聽安萬善吹觱篥歌
李頎,唐代,主人有酒歡今夕，請奏鳴琴廣陵客。月照城頭烏半飛，霜淒萬樹風入衣。銅爐華燭燭增輝，初彈淥水後楚妃。一聲已動物皆靜，四座無言星欲稀。清淮奉使千餘裡，敢告雲山從此始。,唐詩三百首,琴歌
李白,唐代,我本楚狂人，鳳歌笑孔丘。手持綠玉杖，朝別黃鶴樓。五嶽尋仙不辭遠，一生好入名山遊。廬山秀出南斗傍，屏風九疊雲錦張。影落明湖青黛光，金闕前開二峰長，銀河倒掛三石樑。香爐瀑布遙相望，回崖遝嶂淩蒼蒼。翠影紅霞映朝日，鳥飛不到吳天長。登高壯觀天地間，大江茫茫去不還。黃雲萬里動風色，白波九道流雪山。好為廬山謠，興因廬山發。閑窺石鏡清我心，謝公行處蒼苔沒。早服還丹無世情，琴心三疊道初成。遙見仙人彩雲裡，手把芙蓉朝玉京。先期汗漫九垓上，願接盧敖遊太清。,唐詩三百首,廬山謠寄盧侍禦虛舟
杜甫,唐代,孔明廟前有老柏，柯如青銅根如石。霜皮溜雨四十圍，黛色參天二千尺。君臣已與時際會，樹木猶為人愛惜。雲來氣接巫峽長，月出寒通雪山白。憶昨路繞錦亭東，先主武侯同閟宮。崔嵬枝幹郊原古，窈窕丹青戶牖空。落落盤踞雖得地，冥冥孤高多烈風。扶持自是神明力，正直原因造化工。大廈如傾要梁棟，萬牛回首丘山重。不露文章世已驚，未辭翦伐誰能送？苦心豈免容螻蟻，香葉終經宿鸞鳳。志士幽人莫怨嗟：古來材大難為用。,唐詩三百首,古柏行
杜甫,唐代,昔有佳人公孫氏，一舞劍器動四方。觀者如山色沮喪，天地為之久低昂。霍如羿射九日落，矯如群帝驂龍翔。來如雷霆收震怒，罷如江海凝清光。絳唇珠袖兩寂寞，晚有弟子傳芬芳。臨潁美人在白帝，妙舞此曲神揚揚。與餘問答既有以，感時撫事增惋傷。先帝侍女八千人，公孫劍器初第一。五十年間似反掌，風塵傾動昏王室。梨園弟子散如煙，女樂餘姿映寒日。金粟堆前木已拱，瞿唐石城草蕭瑟。玳筵急管曲複終，樂極哀來月東出。老夫不知其所往，足繭荒山轉愁疾。,唐詩三百首,觀公孫大娘弟子舞劍器行
李頎,唐代,四月南風大麥黃，棗花未落桐葉長。青山朝別暮還見，嘶馬出門思舊鄉。陳侯立身何坦蕩，虯須虎眉仍大顙。腹中貯書一萬卷，不肯低頭在草莽。東門酤酒飲我曹，心輕萬事如鴻毛。醉臥不知白日暮，有時空望孤雲高。長河浪頭連天黑，津口停舟渡不得。鄭國遊人未及家，洛陽行子空歎息。聞道故林相識多，罷官昨日今如何。,唐詩三百首,送陳章甫
杜甫,唐代,將軍魏武之子孫，於今為庶為清門。英雄割據雖已矣，文采風流今尚存。學書初學衛夫人，但恨無過王右軍。丹青不知老將至，富貴於我如浮雲。開元之中常引見，承恩數上南薰殿。淩煙功臣少顏色，將軍下筆開生面。良相頭上進賢冠，猛將腰間大羽箭。褒公鄂公毛發動，英姿颯爽來酣戰。先帝禦馬五花驄，畫工如山貌不同。是日牽來赤墀下，迥立閶闔生長風。詔謂將軍拂絹素，意匠慘澹經營中。斯須九重真龍出，一洗萬古凡馬空。玉花卻在禦榻上，榻上庭前屹相向。至尊含笑催賜金，圉人太僕皆惆悵。弟子韓幹早入室，亦能畫馬窮殊相。幹惟畫肉不畫骨，忍使驊騮氣凋喪。將軍畫善蓋有神，必逢佳士亦寫真。即今漂泊干戈際，屢貌尋常行路人。途窮反遭俗眼白，世上未有如公貧。但看古來盛名下，終日坎壈纏其身。,唐詩三百首,丹青引贈曹將軍霸 / 丹青引贈曹霸將軍
李頎,唐代,男兒事長征，少小幽燕客。賭勝馬蹄下，由來輕七尺。殺人莫敢前，須如蝟毛磔。黃雲隴底白雲飛，未得報恩不能歸。遼東小婦年十五，慣彈琵琶解歌舞。今為羌笛出塞聲，使我三軍淚如雨。,唐詩三百首,古意
杜甫,唐代,今我不樂思岳陽，身欲奮飛病在床。美人娟娟隔秋水，濯足洞庭望八荒。鴻飛冥冥日月白，青楓葉赤天雨霜。玉京群帝集北斗，或騎麒麟翳鳳凰。芙蓉旌旗煙霧落，影動倒景搖瀟湘。星宮之君醉瓊漿，羽人稀少不在旁。似聞昨者赤松子，恐是漢代韓張良。昔隨劉氏定長安，帷幄未改神慘傷。國家成敗吾豈敢，色難腥腐餐楓香。周南留滯古所惜，南極老人應壽昌。美人胡為隔秋水，焉得置之貢玉堂。,唐詩三百首,寄韓諫議 / 寄韓諫議注
杜甫,唐代,國初已來畫鞍馬，神妙獨數江都王。將軍得名三十載，人間又見真乘黃。曾貌先帝照夜白，龍池十日飛霹靂。內府殷紅瑪瑙盤，婕妤傳詔才人索。盤賜將軍拜舞歸，輕紈細綺相追飛。貴戚權門得筆跡，始覺屏障生光輝。昔日太宗拳毛騧，近時郭家獅子花。今之新圖有二馬，複令識者久歎嗟。此皆騎戰一敵萬，縞素漠漠開風沙。其餘七匹亦殊絕，迥若寒空動煙雪。霜蹄蹴踏長楸間，馬官廝養森成列。可憐九馬爭神駿，顧視清高氣深穩。借問苦心愛者誰，後有韋諷前支遁。憶昔巡幸新豐宮，翠華拂天來向東。騰驤磊落三萬匹，皆與此圖筋骨同。自從獻寶朝河宗，無複射蛟江水中。君不見金粟堆前松柏裡，龍媒去盡鳥呼風。,唐詩三百首,韋諷錄事宅觀曹將軍畫馬圖
孟浩然,唐代,山寺鐘鳴晝已昏，漁梁渡頭爭渡喧。人隨沙岸向江村，餘亦乘舟歸鹿門。鹿門月照開煙樹，忽到龐公棲隱處。岩扉松徑長寂寥，惟有幽人自來去。,唐詩三百首,夜歸鹿門山歌 / 夜歸鹿門歌
柳宗元,唐代,漁翁夜傍西岩宿，曉汲清湘燃楚竹。煙銷日出不見人，欸乃一聲山水綠。回看天際下中流，岩上無心雲相逐。,唐詩三百首,漁翁
陳子昂,唐代,前不見古人，後不見來者。念天地之悠悠，獨愴然而涕下。,唐詩三百首,登幽州台歌
韓愈,唐代,張生手持石鼓文，勸我試作石鼓歌。少陵無人謫仙死，才薄將奈石鼓何。周綱淩遲四海沸，宣王憤起揮天戈。大開明堂受朝賀，諸侯劍佩鳴相磨。蒐于岐陽騁雄俊，萬里禽獸皆遮羅。鐫功勒成告萬世，鑿石作鼓隳嵯峨。從臣才藝鹹第一，揀選撰刻留山阿。雨淋日灸野火燎，鬼物守護煩撝呵。公從何處得紙本，毫髮盡備無差訛。辭嚴義密讀難曉，字體不類隸與蝌。年深豈免有缺畫，快劍斫斷生蛟鼉。鸞翔鳳翥眾仙下，珊瑚碧樹交枝柯。金繩鐵索鎖鈕壯，古鼎躍水龍騰梭。陋儒編詩不收入，二雅褊迫無委蛇。孔子西行不到秦，掎摭星宿遺羲娥。嗟余好古生苦晚，對此涕淚雙滂沱。憶昔初蒙博士征，其年始改稱元和。故人從軍在右輔，為我度量掘臼科。濯冠沐浴告祭酒，如此至寶存豈多。氈包席裹可立致，十鼓只載數駱駝。薦諸太廟比郜鼎，光價豈止百倍過。聖恩若許留太學，諸生講解得切磋。觀經鴻都尚填咽，坐見舉國來奔波。剜苔剔蘚露節角，安置妥帖平不頗。大廈深簷與蓋覆，經歷久遠期無佗。中朝大官老於事，詎肯感激徒媕娿。牧童敲火牛礪角，誰複著手為摩挲。日銷月鑠就埋沒，六年西顧空吟哦。羲之俗書趁姿媚，數紙尚可博白鵝。繼周八代爭戰罷，無人收拾理則那。方今太平日無事，柄任儒術崇丘軻。安能以此尚論列，願借辯口如懸河。石鼓之歌止於此，嗚呼吾意其蹉跎。,唐詩三百首,石鼓歌
韓愈,唐代,山石犖確行徑微，黃昏到寺蝙蝠飛。升堂坐階新雨足，芭蕉葉大梔子肥。僧言古壁佛畫好，以火來照所見稀。鋪床拂席置羹飯，疏糲亦足飽我饑。夜深靜臥百蟲絕，清月出嶺光入扉。天明獨去無道路，出入高下窮煙霏。山紅澗碧紛爛漫，時見松櫪皆十圍。當流赤足踏澗石，水聲激激風吹衣。人生如此自可樂，豈必局束為人鞿？(鞿一作：靰)嗟哉吾黨二三子，安得至老不更歸。,唐詩三百首,山石
韓愈,唐代,五嶽祭秩皆三公，四方環鎮嵩當中。火維地荒足妖怪，天假神柄專其雄。噴雲泄霧藏半腹，雖有絕頂誰能窮？我來正逢秋雨節，陰氣晦昧無清風。潛心默禱若有應，豈非正直能感通！須臾靜掃眾峰出，仰見突兀撐青空。紫蓋連延接天柱，石廩騰擲堆祝融。森然魄動下馬拜，松柏一徑趨靈宮。粉牆丹柱動光彩，鬼物圖畫填青紅。升階傴僂薦脯酒，欲以菲薄明其衷。廟令老人識神意，睢盱偵伺能鞠躬。手持杯珓導我擲，雲此最吉餘難同。竄逐蠻荒幸不死，衣食才足甘長終。侯王將相望久絕，神縱欲福難為功。夜投佛寺上高閣，星月掩映雲曈曨。猿鳴鐘動不知曙，杲杲寒日生於東。,唐詩三百首,謁衡岳廟遂宿嶽寺題門樓
韓愈,唐代,纖雲四卷天無河，清風吹空月舒波。沙平水息聲影絕，一杯相屬君當歌。君歌聲酸辭且苦，不能聽終淚如雨。洞庭連天九疑高，蛟龍出沒猩鼯號。十生九死到官所，幽居默默如藏逃。下床畏蛇食畏藥，海氣濕蟄熏腥臊。昨者州前捶大鼓，嗣皇繼聖登夔皋。赦書一日行萬里，罪從大辟皆除死。遷者追回流者還，滌瑕蕩垢清朝班。州家申名使家抑，坎軻只得移荊蠻。判司卑官不堪說，未免捶楚塵埃間。同時輩流多上道，天路幽險難追攀。君歌且休聽我歌，我歌今與君殊科。一年明月今宵多，人生由命非由他。有酒不飲奈明何。,唐詩三百首,八月十五夜贈張功曹
王之渙,唐代,黃河遠上白雲間，一片孤城萬仞山。羌笛何須怨楊柳，春風不度玉門關。,唐詩三百首,涼州詞二首·其一
王昌齡,唐代,秦時明月漢時關，萬里長征人未還。但使龍城飛將在，不教胡馬度陰山。,唐詩三百首,出塞二首·其一
王昌齡,唐代,蟬鳴空桑林，八月蕭關道。出塞入塞寒，處處黃蘆草。從來幽並客，皆共沙塵老。莫學遊俠兒，矜誇紫騮好。,唐詩三百首,塞上曲·其一
王昌齡,唐代,飲馬渡秋水，水寒風似刀。平沙日未沒，黯黯見臨洮。昔日長城戰，咸言意氣高。黃塵足今古，白骨亂蓬蒿。,唐詩三百首,塞下曲
王維,唐代,渭城朝雨浥輕塵，客舍青青柳色新。(一作：客舍依依楊柳春)勸君更盡一杯酒，西出陽關無故人。,唐詩三百首,渭城曲 / 送元二使安西
王維,唐代,桂魄初生秋露微，輕羅已薄未更衣。銀箏夜久殷勤弄，心怯空房不忍歸。,唐詩三百首,秋夜曲
王維,唐代,少年十五二十時，步行奪得胡馬騎。射殺中山白額虎，肯數鄴下黃須兒！一身轉戰三千里，一劍曾當百萬師。漢兵奮迅如霹靂，虜騎崩騰畏蒺藜。衛青不敗由天幸，李廣無功緣數奇。自從棄置便衰朽，世事蹉跎成白首。昔時飛箭無全目，今日垂楊生左肘。路旁時賣故侯瓜，門前學種先生柳。蒼茫古木連窮巷，寥落寒山對虛牖。誓令疏勒出飛泉，不似潁川空使酒。賀蘭山下陣如雲，羽檄交馳日夕聞。節使三河募年少，詔書五道出將軍。試拂鐵衣如雪色，聊持寶劍動星文。願得燕弓射大將，恥令越甲鳴吾軍。莫嫌舊日雲中守，猶堪一戰取功勳。,唐詩三百首,老將行
王維,唐代,洛陽女兒對門居，才可顏容十五餘。良人玉勒乘驄馬，侍女金盤膾鯉魚。畫閣朱樓盡相望，紅桃綠柳垂簷向。羅帷送上七香車，寶扇迎歸九華帳。狂夫富貴在青春，意氣驕奢劇季倫。自憐碧玉親教舞，不惜珊瑚持與人。春窗曙滅九微火，九微片片飛花瑣。戲罷曾無理曲時，妝成祗是熏香坐。城中相識盡繁華，日夜經過趙李家。誰憐越女顏如玉，貧賤江頭自浣紗。,唐詩三百首,洛陽女兒行
王昌齡,唐代,金井梧桐秋葉黃，珠簾不卷夜來霜。熏籠玉枕無顏色，臥聽南宮清漏長。高殿秋砧響夜闌，霜深猶憶禦衣寒。銀燈青瑣裁縫歇，還向金城明主看。奉帚平明金殿開，暫將團扇共徘徊。玉顏不及寒鴉色，猶帶昭陽日影來。真成薄命久尋思，夢見君王覺後疑。火照西宮知夜飲，分明複道奉恩時。長信宮中秋月明，昭陽殿下擣衣聲。白露堂中細草跡，紅羅帳裡不勝情。,唐詩三百首,長信怨
王維,唐代,漁舟逐水愛山春，兩岸桃花夾古津。坐看紅樹不知遠，行盡青溪不見人。山口潛行始隈隩，山開曠望旋平陸。遙看一處攢雲樹，近入千家散花竹。樵客初傳漢姓名，居人未改秦衣服。居人共住武陵源，還從物外起田園。月明松下房櫳靜，日出雲中雞犬喧。驚聞俗客爭來集，競引還家問都邑。平明閭巷掃花開，薄暮漁樵乘水入。初因避地去人間，及至成仙遂不還。峽裡誰知有人事，世中遙望空雲山。不疑靈境難聞見，塵心未盡思鄉縣。出洞無論隔山水，辭家終擬長遊衍。自謂經過舊不迷，安知峰壑今來變。當時只記入山深，青溪幾度到雲林。春來遍是桃花水，不辨仙源何處尋。,唐詩三百首,桃源行
李白,唐代,名花傾國兩相歡，常得君王帶笑看。解釋春風無限恨，沉香亭北倚欄杆。 ,唐詩三百首,清平調·名花傾國兩相歡
李白,唐代,金樽清酒鬥十千，玉盤珍羞直萬錢。(羞通：饈；直通：值)停杯投箸不能食，拔劍四顧心茫然。欲渡黃河冰塞川，將登太行雪滿山。(雪滿山一作：雪暗天)閑來垂釣碧溪上，忽複乘舟夢日邊。(碧一作：坐)行路難！行路難！多歧路，今安在？長風破浪會有時，直掛雲帆濟滄海。,唐詩三百首,行路難·其一
李白,唐代,大道如青天，我獨不得出。羞逐長安社中兒，赤雞白雉賭梨粟。彈劍作歌奏苦聲，曳裾王門不稱情。淮陰市井笑韓信，漢朝公卿忌賈生。君不見昔時燕家重郭隗，擁篲折節無嫌猜。劇辛樂毅感恩分，輸肝剖膽效英才。昭王白骨縈蔓草，誰人更掃黃金台？行路難，歸去來！,唐詩三百首,行路難·其二
李白,唐代,雲想衣裳花想容，春風拂檻露華濃。若非群玉山頭見，會向瑤台月下逢。,唐詩三百首,清平調·其一
李白,唐代,一枝紅豔露凝香，雲雨巫山枉斷腸。借問漢宮誰得似，可憐飛燕倚新妝。,唐詩三百首,清平調·其二
李白,唐代,君不見，黃河之水天上來，奔流到海不復回。君不見，高堂明鏡悲白髮，朝如青絲暮成雪。人生得意須盡歡，莫使金樽空對月。天生我材必有用，千金散盡還複來。烹羊宰牛且為樂，會須一飲三百杯。岑夫子，丹丘生，將進酒，杯莫停。與君歌一曲，請君為我傾耳聽。(傾耳聽一作：側耳聽)鐘鼓饌玉不足貴，但願長醉不復醒。(不足貴一作：何足貴；不復醒一作：不願醒/不用醒)古來聖賢皆寂寞，惟有飲者留其名。(古來一作：自古；惟通：唯)陳王昔時宴平樂，鬥酒十千恣歡謔。主人何為言少錢，徑須沽取對君酌。五花馬，千金裘，呼兒將出換美酒，與爾同銷萬古愁。,唐詩三百首,將進酒
李白,唐代,玉階生白露，夜久侵羅襪。卻下水晶簾，玲瓏望秋月。(水晶一作水精) ,唐詩三百首,玉階怨
李白,唐代,長相思，在長安。絡緯秋啼金井闌，微霜淒淒簟色寒。孤燈不明思欲絕，卷帷望月空長歎。美人如花隔雲端！上有青冥之長天，下有淥水之波瀾。天長路遠魂飛苦，夢魂不到關山難。長相思，摧心肝！,唐詩三百首,長相思·其一
李白,唐代,有耳莫洗潁川水，有口莫食首陽蕨。含光混世貴無名，何用孤高比雲月？吾觀自古賢達人，功成不退皆殞身。子胥既棄吳江上，屈原終投湘水濱。陸機雄才豈自保？李斯稅駕苦不早。華亭鶴唳詎可聞？上蔡蒼鷹何足道？君不見吳中張翰稱達生，秋風忽憶江東行。且樂生前一杯酒，何須身後千載名？,唐詩三百首,行路難·其三
李白,唐代,日色欲盡花含煙，月明欲素愁不眠。趙瑟初停鳳凰柱，蜀琴欲奏鴛鴦弦。此曲有意無人傳，願隨春風寄燕然。憶君迢迢隔青天，昔日橫波目，今作流淚泉。不信妾斷腸，歸來看取明鏡前。(斷腸一作：腸斷),唐詩三百首,長相思·其二
李白,唐代,妾發初覆額，折花門前劇。郎騎竹馬來，繞床弄青梅。同居長幹裡，兩小無嫌猜，十四為君婦，羞顏未嘗開。低頭向暗壁，千喚不一回。十五始展眉，願同塵與灰。常存抱柱信，豈上望夫台。十六君遠行，瞿塘灩澦堆。五月不可觸，猿聲天上哀。(猿一作：鳴)門前遲行跡，一一生綠苔。苔深不能掃，落葉秋風早。八月蝴蝶黃，雙飛西園草。感此傷妾心，坐愁紅顏老。早晚下三巴，預將書報家。相迎不道遠，直至長風沙。,唐詩三百首,長幹行·其一
李白,唐代,"噫籲嚱，危乎高哉！蜀道之難，難於上青天！蠶叢及魚鳧，開國何茫然！爾來四萬八千歲，不與秦塞通人煙。西當太白有鳥道，可以橫絕峨眉巔。地崩山摧壯士死，然後天梯石棧相鉤連。上有六龍回日之高標，下有沖波逆折之回川。黃鶴之飛尚不得過，猿猱欲度愁攀援。(攀援一作：攀緣)青泥何盤盤，百步九折縈岩巒。捫參曆井仰脅息，以手撫膺坐長歎。問君西遊何時還？畏途巉岩不可攀。但見悲鳥號古木，雄飛雌從繞林間。又聞子規啼夜月，愁空山。蜀道之難,難於上青天，使人聽此凋朱顏！連峰去天不盈尺，枯松倒掛倚絕壁。飛湍瀑流爭喧豗，砯崖轉石萬壑雷。其險也如此，嗟爾遠道之人胡為乎來哉！(也若此一作：也如此)劍閣崢嶸而崔嵬，一夫當關，萬夫莫開。所守或匪親，化為狼與豺。朝避猛虎，夕避長蛇；磨牙吮血，殺人如麻。錦城雖雲樂，不如早還家。蜀道之難,難於上青天，側身西望長諮嗟！",唐詩三百首,蜀道難
李白,唐代,鏡湖三百里，菡萏發荷花。五月西施采，人看隘若耶。回舟不待月，歸去越王家。,唐詩三百首,子夜吳歌·夏歌
李白,唐代,長安一片月，萬戶擣衣聲。秋風吹不盡，總是玉關情。何日平胡虜，良人罷遠征。,唐詩三百首,子夜吳歌·秋歌
李白,唐代,秦地羅敷女，採桑綠水邊。素手青條上，紅妝白日鮮。蠶饑妾欲去，五馬莫留連。,唐詩三百首,子夜吳歌·春歌
李白,唐代,明朝驛使發，一夜絮征袍。素手抽針冷，那堪把剪刀。裁縫寄遠道，幾日到臨洮。,唐詩三百首,子夜吳歌·冬歌
李白,唐代,明月出天山，蒼茫雲海間。長風幾萬里，吹度玉門關。漢下白登道，胡窺青海灣。由來征戰地，不見有人還。戍客望邊邑，思歸多苦顏。(望邊邑一作：望邊色)高樓當此夜，歎息未應閑。,唐詩三百首,關山月
李益,唐代,嫁得瞿塘賈，朝朝誤妾期。早知潮有信，嫁與弄潮兒。,唐詩三百首,江南曲
杜甫,唐代,車轔轔，馬蕭蕭，行人弓箭各在腰。耶娘妻子走相送，塵埃不見咸陽橋。(娘一作：“爺”)牽衣頓足攔道哭，哭聲直上幹雲霄。道旁過者問行人，行人但雲點行頻。或從十五北防河，便至四十西營田。去時裡正與裹頭，歸來頭白還戍邊。邊庭流血成海水，武皇開邊意未已。君不聞漢家山東二百州，千村萬落生荊杞。縱有健婦把鋤犁，禾生隴畝無東西。況複秦兵耐苦戰，被驅不異犬與雞。長者雖有問，役夫敢申恨？且如今年冬，未休關西卒。縣官急索租，租稅從何出？信知生男惡，反是生女好。生女猶得嫁比鄰，生男埋沒隨百草。君不見，青海頭，古來白骨無人收。新鬼煩冤舊鬼哭，天陰雨濕聲啾啾！,唐詩三百首,兵車行
李頎,唐代,白日登山望烽火，黃昏飲馬傍交河。行人刁鬥風沙暗，公主琵琶幽怨多。野雲萬里無城郭，雨雪紛紛連大漠。胡雁哀鳴夜夜飛，胡兒眼淚雙雙落。聞道玉門猶被遮，應將性命逐輕車。年年戰骨埋荒外，空見蒲桃入漢家。,唐詩三百首,古從軍行
杜甫,唐代,長安城頭頭白烏，夜飛延秋門上呼。又向人家啄大屋，屋底達官走避胡。金鞭斷折九馬死，骨肉不得同馳驅。腰下寶玦青珊瑚，可憐王孫泣路隅。問之不肯道姓名，但道困苦乞為奴。已經百日竄荊棘，身上無有完肌膚。高帝子孫盡隆准，龍種自與常人殊。豺狼在邑龍在野，王孫善保千金軀。不敢長語臨交衢，且為王孫立斯須。昨夜東風吹血腥，東來橐駝滿舊都。朔方健兒好身手，昔何勇銳今何愚。竊聞天子已傳位，聖德北服南單于。花門剺面請雪恥，慎勿出口他人狙。哀哉王孫慎勿疏，五陵佳氣無時無。,唐詩三百首,哀王孫
杜甫,唐代,三月三日天氣新，長安水邊多麗人。態濃意遠淑且真，肌理細膩骨肉勻。繡羅衣裳照暮春，蹙金孔雀銀麒麟。頭上何所有？翠微盍葉垂鬢唇。背後何所見？珠壓腰衱穩稱身。就中雲幕椒房親，賜名大國虢與秦。紫駝之峰出翠釜，水精之盤行素鱗。犀箸厭飫久未下，鸞刀縷切空紛綸。黃門飛鞚不動塵，禦廚絡繹送八珍。簫鼓哀吟感鬼神，賓從雜遝實要津。後來鞍馬何逡巡，當軒下馬入錦茵。楊花雪落覆白蘋，青鳥飛去銜紅巾。炙手可熱勢絕倫，慎莫近前丞相嗔！,唐詩三百首,麗人行
杜甫,唐代,少陵野老吞聲哭，春日潛行曲江曲。江頭宮殿鎖千門，細柳新蒲為誰綠？憶昔霓旌下南苑，苑中萬物生顏色。昭陽殿裡第一人，同輦隨君侍君側。輦前才人帶弓箭，白馬嚼齧黃金勒。翻身向天仰射雲，一笑正墜雙飛翼。明眸皓齒今何在？血污遊魂歸不得。清渭東流劍閣深，去住彼此無消息。人生有情淚沾臆，江水江花豈終極！黃昏胡騎塵滿城，欲往城南望城北。,唐詩三百首,哀江頭
,唐代,勸君莫惜金縷衣，勸君惜取少年時。(惜取一作：須取)花開堪折直須折，莫待無花空折枝。(花開一作：有花),唐詩三百首,金縷衣
孟郊,唐代,慈母手中線，遊子身上衣。臨行密密縫，意恐遲遲歸。誰言寸草心，報得三春暉。,唐詩三百首,遊子吟
孟郊,唐代,梧桐相待老，鴛鴦會雙死。貞女貴徇夫，舍生亦如此。波瀾誓不起，妾心古井水。(古井水一作：井中水),唐詩三百首,列女操 / 烈女操
高適,唐代,漢家煙塵在東北，漢將辭家破殘賊。男兒本自重橫行，天子非常賜顏色。摐金伐鼓下榆關，旌旗逶迤碣石間。校尉羽書飛瀚海，單于獵火照狼山。山川蕭條極邊土，胡騎憑陵雜風雨。戰士軍前半死生，美人帳下猶歌舞。大漠窮秋塞草腓，孤城落日鬥兵稀。身當恩遇常輕敵，力盡關山未解圍。(常輕敵一作：恒輕敵)鐵衣遠戍辛勤久，玉箸應啼別離後。少婦城南欲斷腸，征人薊北空回首。邊庭飄颻那可度，絕域蒼茫更何有。(飄颻一作：飄飄)殺氣三時作陣雲，寒聲一夜傳刁鬥。相看白刃血紛紛，死節從來豈顧勳。君不見沙場征戰苦，至今猶憶李將軍。,唐詩三百首,燕歌行
盧綸,唐代,鷲翎金僕姑，燕尾繡蝥弧。獨立揚新令，千營共一呼。,唐詩三百首,和張僕射塞下曲·其一
沈佺期,唐代,盧家少婦郁金堂，海燕雙棲玳瑁梁。九月寒砧催木葉，十年征戍憶遼陽。白狼河北音書斷，丹鳳城南秋夜長。誰謂含愁獨不見，更教明月照流黃。,唐詩三百首,古意呈補闕喬知之 / 古意 / 獨不見
崔顥,唐代,家臨九江水，來去九江側。同是長幹人，生小不相識。,唐詩三百首,長幹行·家臨九江水
盧綸,唐代,林暗草驚風，將軍夜引弓。平明尋白羽，沒在石棱中。,唐詩三百首,和張僕射塞下曲·其二
盧綸,唐代,月黑雁飛高，單于夜遁逃。欲將輕騎逐，大雪滿弓刀。,唐詩三百首,和張僕射塞下曲·其三
盧綸,唐代,野幕敞瓊筵，羌戎賀勞旋。醉和金甲舞，雷鼓動山川。,唐詩三百首,和張僕射塞下曲·其四
崔顥,唐代,君家何處住，妾住在橫塘。停船暫借問，或恐是同鄉。,唐詩三百首,長幹行·君家何處住
劉徹,兩漢,太一況，天馬下，沾赤汗，沫流赭。志俶儻，精權奇，籋浮雲，晻上馳。體容與，迣萬里，今安匹，龍為友。,樂府詩集,天馬二首·其一
劉徹,兩漢,天地並況，惟予有慕，爰熙紫壇，思求厥路。恭承禋祀，縕豫為紛，黼繡周張，承神至尊。千童羅舞成八溢，合好效歡虞泰一。九歌畢奏斐然殊，鳴琴竽瑟會軒朱。璆磬金鼓，靈其有喜，百官濟濟，各敬厥事。盛牲實俎進聞膏，神奄留，臨須搖。長麗前掞光耀明，寒暑不忒況皇章。展詩應律鋗玉鳴，函宮吐角激徵清。發梁揚羽申以商，造茲新音永久長。聲氣遠條鳳鳥翔，神夕奄虞蓋孔享。,樂府詩集,天地
,兩漢,日出入安窮？時世不與人同。故春非我春，夏非我夏，秋非我秋，冬非我冬。泊如四海之池，遍觀是邪謂何？吾知所樂，獨樂六龍，六龍之調，使我心若。訾黃其何不徠下。,樂府詩集,日出入
,兩漢,青陽開動，根荄以遂，膏潤並愛，跂行畢逮。霆聲發榮，處頃聽，枯槁複產，乃成厥命。眾庶熙熙，施及夭胎，群生啿噬，惟春之祺。,樂府詩集,青陽
,兩漢,景星顯見，信星彪列，象載昭庭，日親以察。參侔開闔，爰推本紀，汾脽出鼎，皇佑元始。五音六律，依韋饗昭，雜變並會，雅聲遠姚。空桑琴瑟結信成，四興遞代八風生。殷殷鐘石羽龠鳴。河龍供鯉醇犧牲。百末旨酒布蘭生。泰尊柘漿析朝酲。微感心攸通修名，周流常羊思所並。穰穰複正直往甯，馮蠵切和疏寫平。上天佈施後土成，穰穰豐年四時榮。,樂府詩集,景星
劉徹,兩漢,天馬徠，從西極，涉流沙，九夷服。天馬徠，出泉水，虎脊兩，化若鬼。天馬徠，曆無草，徑千里，循東道。天馬徠，執徐時，將搖舉，誰與期？天馬徠，開遠門，竦予身，逝昆侖。天馬徠，龍之媒，遊閶闔，觀玉台。,樂府詩集,天馬二首·其二
,兩漢,天門開，詄蕩蕩，穆並騁，以臨饗。光夜燭，德信著，靈浸鴻，長生豫。太朱塗廣，夷石為堂，飾玉梢以舞歌，體招搖若永望。星留俞，塞隕光，照紫幄，珠煩黃。幡比翅回集，貳雙飛常羊。月穆穆以金波，日華耀以宣明。假清風軋忽，激長至重觴。神裴回若留放，殣冀親以肆章。函蒙祉福常若期，寂謬上天知厥時。泛泛滇滇從高斿，殷勤此路臚所求。佻正嘉古弘以昌，休嘉砰隱溢四方。專精厲意逝九閡，紛雲六幕浮大海。,樂府詩集,天門
,兩漢,戰城南，死郭北，野死不葬烏可食。為我謂烏：且為客豪！野死諒不葬，腐肉安能去子逃？水深激激，蒲葦冥冥；梟騎戰鬥死，駑馬徘徊鳴。梁築室，何以南？何以北？禾黍不獲君何食？願為忠臣安可得？思子良臣，良臣誠可思：朝行出攻，暮不夜歸！,樂府詩集,戰城南
,兩漢,上邪，我欲與君相知，長命無絕衰。山無陵，江水為竭。冬雷震震，夏雨雪。天地合，乃敢與君絕。,樂府詩集,上邪
,兩漢,朱鷺，魚以烏。路訾邪鷺何食？食茄下。不之食，不以吐，將以問誅者。,樂府詩集,朱鷺
,兩漢,臨高臺以軒，下有清水清且寒。江有香草目以蘭，黃鵠高飛離哉翻。關弓射鵠，令我主壽萬年。,樂府詩集,臨高臺
,兩漢,上陵何美美，下津風以寒。問客從何來，言從水中央。桂樹為君船，青絲為君笮，木蘭為君棹，黃金錯其間。滄海之雀赤翅鴻，白雁隨。山林乍開乍合，曾不知日月明。醴泉之水，光澤何蔚蔚。芝為車，龍為馬，覽遨遊，四海外。甘露初二年，芝生銅池中，仙人下來飲，延壽千萬歲。,樂府詩集,上陵
李白,唐代,三十六離宮，樓臺與天通。閣道步行月，美人愁煙空。恩疏寵不及，桃李傷春風。淫樂意何極，金輿向回中。萬乘出黃道，千旗揚彩虹。前軍細柳北，後騎甘泉東。豈問渭川老，寧邀襄野童。但慕瑤池宴，歸來樂未窮。,樂府詩集,上之回
,兩漢,巫山高，高以大；淮水深，難以逝。我欲東歸，害梁不為？我集無高曳，水何梁湯湯回回。臨水遠望，泣下沾衣。遠道之人心思歸，謂之何！,樂府詩集,巫山高
,兩漢,有所思，乃在大海南。何用問遺君，雙珠玳瑁簪。用玉紹繚之。聞君有他心，拉雜摧燒之。摧燒之，當風揚其灰！從今以往，勿複相思，相思與君絕！雞鳴狗吠，兄嫂當知之。妃呼狶！秋風肅肅晨風颸，東方須臾高知之！,樂府詩集,有所思
李白,唐代,君不見，黃河之水天上來，奔流到海不復回。君不見，高堂明鏡悲白髮，朝如青絲暮成雪。人生得意須盡歡，莫使金樽空對月。天生我材必有用，千金散盡還複來。烹羊宰牛且為樂，會須一飲三百杯。岑夫子，丹丘生，將進酒，杯莫停。與君歌一曲，請君為我傾耳聽。(傾耳聽一作：側耳聽)鐘鼓饌玉不足貴，但願長醉不復醒。(不足貴一作：何足貴；不復醒一作：不願醒/不用醒)古來聖賢皆寂寞，惟有飲者留其名。(古來一作：自古；惟通：唯)陳王昔時宴平樂，鬥酒十千恣歡謔。主人何為言少錢，徑須沽取對君酌。五花馬，千金裘，呼兒將出換美酒，與爾同銷萬古愁。,樂府詩集,將進酒
劉徹,兩漢,華曄曄，固靈根。神之斿，過天門，車千乘，敦昆侖。神之出，排玉房，周流雜，拔蘭堂。神之行，旌容容，騎遝遝，般縱縱。神之徠，泛翊翊，甘露降，慶雲集。神之揄，臨壇宇，九疑賓，夔龍舞。神安坐，翔吉時，共翊翊，合所思。神嘉虞，申貳觴，福滂洋，邁延長。沛施佑，汾之阿，揚金光，橫泰河，莽若雲，增陽波。遍臚歡，騰天歌。,樂府詩集,華曄曄
盧照鄰,唐代,將軍出紫塞，冒頓在烏貪。笳喧雁門北，陣翼龍城南。雕弓夜宛轉，鐵騎曉參驔。應須駐白日，為待戰方酣。,樂府詩集,戰城南
李白,唐代,去年戰桑幹源，今年戰蔥河道。洗兵條支海上波，放馬天山雪中草。萬里長征戰，三軍盡衰老。匈奴以殺戮為耕作，古來唯見白骨黃沙田。秦家築城避胡處，漢家還有烽火然。烽火然不息，征戰無已時。野戰格鬥死，敗馬號鳴向天悲。烏鳶啄人腸，銜飛上掛枯樹枝。士卒塗草莽，將軍空爾為。乃知兵者是兇器，聖人不得已而用之。,樂府詩集,戰城南
李賀,唐代,琉璃鐘，琥珀濃，小槽酒滴真珠紅。烹龍炮鳳玉脂泣，羅幃繡幕圍香風。吹龍笛，擊鼉鼓；皓齒歌，細腰舞。況是青春日將暮，桃花亂落如紅雨。勸君終日酩酊醉，酒不到劉伶墳上土。,樂府詩集,將進酒
,兩漢,雉子，班如此。之于雉梁。無以吾翁孺，雉子。知得雉子高蜚止，黃鵠蜚，之以千里，王可思。雄來蜚從雌，視子趨一雉。雉子，車大駕馬滕，被王送行所中。堯羊蜚從王孫行。,樂府詩集,雉子班
,南北朝,唧唧複唧唧，木蘭當戶織。不聞機杼聲，惟聞女歎息。(惟聞通：唯)問女何所思，問女何所憶。女亦無所思，女亦無所憶。昨夜見軍帖，可汗大點兵，軍書十二卷，卷卷有爺名。阿爺無大兒，木蘭無長兄，願為市鞍馬，從此替爺征。東市買駿馬，西市買鞍韉，南市買轡頭，北市買長鞭。旦辭爺娘去，暮宿黃河邊，不聞爺娘喚女聲，但聞黃河流水鳴濺濺。旦辭黃河去，暮至黑山頭，不聞爺娘喚女聲，但聞燕山胡騎鳴啾啾。萬里赴戎機，關山度若飛。朔氣傳金柝，寒光照鐵衣。將軍百戰死，壯士十年歸。歸來見天子，天子坐明堂。策勳十二轉，賞賜百千強。可汗問所欲，木蘭不用尚書郎，願馳千里足，送兒還故鄉。(一作：願借明駝千里足)爺娘聞女來，出郭相扶將；阿姊聞妹來，當戶理紅妝；小弟聞姊來，磨刀霍霍向豬羊。開我東閣門，坐我西閣床，脫我戰時袍，著我舊時裳。當窗理雲鬢，對鏡貼花黃。出門看火伴，火伴皆驚忙：同行十二年，不知木蘭是女郎。（貼通：帖；驚忙一作：惶；惶火伴通：夥）雄兔腳撲朔，雌兔眼迷離；雙兔傍地走，安能辨我是雄雌？,樂府詩集,木蘭詩 / 木蘭辭
李白,唐代,君馬黃，我馬白。馬色雖不同，人心本無隔。共作遊冶盤，雙行洛陽陌。長劍既照曜，高冠何赩赫。各有千金裘，俱為五侯客。猛虎落陷阱，壯夫時屈厄。相知在急難，獨好亦何益。,樂府詩集,君馬黃
李白,唐代,垂楊拂綠水，搖豔東風年。花明玉關雪，葉暖金窗煙。美人結長想，對此心淒然。攀條折春色，遠寄龍庭前。,樂府詩集,折楊柳
,南北朝,芳樹千株發，搖盪三陽時。氣軟來風易，枝繁度鳥遲。春至花如錦，夏近葉成帷。欲寄邊城客，路遠誰能持。,樂府詩集,芳樹
李白,唐代,紫騮行且嘶，雙翻碧玉蹄。臨流不肯渡，似惜錦障泥。白雪關山遠，黃雲海戍迷。揮鞭萬里去，安得念春閨。,樂府詩集,紫騮馬
蕭衍,南北朝,綠樹始搖芳，芳生非一葉。一葉度春風，芳芳自相接。色雜亂參差，眾花紛重疊。重疊不可思，思此誰能愜。,樂府詩集,芳樹
吳均,南北朝,躞蹀青驪馬，往戰城南畿。五曆魚麗陣，三入九重圍。名懾武安將，血污秦王衣。為君意氣重，無功終不歸。,樂府詩集,戰城南
鮑照,南北朝,中庭多雜樹，偏為梅諮嗟。問君何獨然？念其霜中能作花，露中能作實。搖盪春風媚春日，念爾零落逐風飆，徒有霜華無霜質。,樂府詩集,梅花落
李白,唐代,黃河西來決昆侖，咆哮萬里觸龍門。波滔天，堯諮嗟。大禹理百川，兒啼不窺家。殺湍湮洪水，九州始蠶麻。其害乃去，茫然風沙。被發之叟狂而癡，清晨臨流欲奚為。旁人不惜妻止之，公無渡河苦渡之。虎可搏，河難憑，公果溺死流海湄。有長鯨白齒若雪山，公乎公乎掛罥於其間。箜篌所悲竟不還。,樂府詩集,公無渡河
,兩漢,江南可採蓮，蓮葉何田田，魚戲蓮葉間。魚戲蓮葉東，魚戲蓮葉西，魚戲蓮葉南，魚戲蓮葉北。,樂府詩集,江南
,兩漢,青青河畔草，綿綿思遠道。遠道不可思，宿昔夢見之。(宿昔一作：夙昔)夢見在我傍，忽覺在他鄉。他鄉各異縣，輾轉不相見。枯桑知天風，海水知天寒。入門各自媚，誰肯相為言。客從遠方來，遺我雙鯉魚。呼兒烹鯉魚，中有尺素書。長跪讀素書，書中竟何如。上言加餐食，下言長相憶。,樂府詩集,飲馬長城窟行
,兩漢,薤上露，何易晞。露晞明朝更複落，人死一去何時歸。,樂府詩集,薤露
李白,唐代,登高丘而望遠海，六鼇骨已霜，三山流安在？扶桑半摧折，白日沉光彩。銀台金闕如夢中，秦皇漢武空相待。精衛費木石，黿鼉無所憑。君不見驪山茂陵盡灰滅，牧羊之子來攀登。盜賊劫寶玉，精靈竟何能。窮兵黷武今如此，鼎湖飛龍安可乘？,樂府詩集,登高丘而望遠
李白,唐代,美女渭橋東，春還事蠶作。五馬如飛龍，青絲結金絡。不知誰家子，調笑來相謔。妾本秦羅敷，玉顏豔名都。綠條映素手，採桑向城隅。使君且不顧，況複論秋胡。寒螿愛碧草，鳴鳳棲青梧。托心自有處，但怪傍人愚。徒令白日暮，高駕空踟躕。,樂府詩集,陌上桑
陸機,魏晉,逝矣經天日，悲哉帶地川。寸陰無停晷，尺波豈徒旋。年往迅勁矢，時來亮急弦。遠期鮮克及，盈數固希全。容華夙夜零，體澤坐自捐。茲物苟難停，吾壽安得延。俛仰逝將過，倏忽幾何間。慷慨亦焉訴，天道良自然。但恨功名薄，竹帛無所宣。迨及歲未暮，長歌乘我閑。,樂府詩集,長歌行
,兩漢,東光乎，蒼梧何不乎。蒼梧多腐粟，無益諸軍糧。諸軍遊蕩子，早行多悲傷。,樂府詩集,東光
李白,唐代,桃李待日開，榮華照當年。東風動百物，草木盡欲言。枯枝無醜葉，涸水吐清泉。大力運天地，羲和無停鞭。功名不早著，竹帛將何宣。桃李務青春，誰能貫白日。富貴與神仙，蹉跎成兩失。金石猶銷鑠，風霜無久質。畏落日月後，強歡歌與酒。秋霜不惜人，倏忽侵蒲柳。,樂府詩集,長歌行
曹操,兩漢,關東有義士，興兵討群凶。初期會盟津，乃心在咸陽。軍合力不齊，躊躇而雁行。勢利使人爭，嗣還自相戕。淮南弟稱號，刻璽於北方。鎧甲生蟣虱，萬姓以死亡。白骨露於野，千里無雞鳴。生民百遺一，念之斷人腸。,樂府詩集,蒿裡行
,兩漢,蒿裡誰家地，聚斂魂魄無賢愚。鬼伯一何相催促，人命不得稍踟躕。,樂府詩集,蒿裡
曹植,魏晉,天地無窮極，陰陽轉相因。人居一世間，忽若風吹塵。願得展功勤，輸力於明君。懷此王佐才，慷慨獨不群。鱗介尊神龍，走獸宗麒麟。蟲獸猶知德，何況于士人。孔氏刪詩書，王業粲已分。騁我徑寸翰，流藻垂華芬。,樂府詩集,薤露
曹操,兩漢,對酒當歌，人生幾何！譬如朝露，去日苦多。慨當以慷，憂思難忘。何以解憂？唯有杜康。青青子衿，悠悠我心。但為君故，沉吟至今。呦呦鹿鳴，食野之蘋。我有嘉賓，鼓瑟吹笙。明明如月，何時可掇？憂從中來，不可斷絕。越陌度阡，枉用相存。契闊談讌，心念舊恩。(談讌一作：談宴)月明星稀，烏鵲南飛。繞樹三匝，何枝可依？山不厭高，海不厭深。周公吐哺，天下歸心。(海一作：水),樂府詩集,短歌行
李白,唐代,白日何短短，百年苦易滿。蒼穹浩茫茫，萬劫太極長。麻姑垂兩鬢，一半已成霜。天公見玉女，大笑億千場。吾欲攬六龍，回車掛扶桑。北斗酌美酒，勸龍各一觴。富貴非所願，與人駐顏光。,樂府詩集,短歌行
陸機,魏晉,置酒高堂，悲歌臨觴。人壽幾何，逝如朝霜。時無重至，華不再陽。蘋以春暉，蘭以秋芳。來日苦短，去日苦長。今我不樂，蟋蟀在房。樂以會興，悲以別章。豈曰無感，憂為子忘。我酒既旨，我肴既臧。短歌可詠，長夜無荒。,樂府詩集,短歌行
李白,唐代,朝作猛虎行，暮作猛虎吟。腸斷非關隴頭水，淚下不為雍門琴。旌旗繽紛兩河道，戰鼓驚山欲傾倒。秦人半作燕地囚，胡馬翻銜洛陽草。一輸一失關下兵，朝降夕叛幽薊城。巨鼇未斬海水動，魚龍奔走安得寧。頗似楚漢時，翻覆無定止。朝過博浪沙，暮入淮陰市。張良未遇韓信貧，劉項存亡在兩臣。暫到下邳受兵略，來投漂母作主人。賢哲棲棲古如此，今時亦棄青雲士。有策不敢犯龍鱗，竄身南國避胡塵。寶書長劍掛高閣，金鞍駿馬散故人。昨日方為宣城客，掣鈴交通二千石。有時六博快壯心，繞床三匝呼一擲。楚人每道張旭奇，心藏風雲世莫知。三吳邦伯多顧盼，四海雄俠皆相推。蕭曹曾作沛中吏，攀龍附鳳當有時。溧陽酒樓三月春，楊花漠漠愁殺人。胡人綠眼吹玉笛，吳歌白紵飛梁塵。丈夫相見且為樂，槌牛撾鼓會眾賓。我從此去釣東海，得魚笑寄情相親。,樂府詩集,猛虎行
曹丕,魏晉,秋風蕭瑟天氣涼，草木搖落露為霜，群燕辭歸鵠南翔。(鵠南翔一作雁南翔）念君客遊思斷腸，慊慊思歸戀故鄉，君何淹留寄他方？賤妾煢煢守空房，憂來思君不敢忘，不覺淚下沾衣裳。援琴鳴弦發清商，短歌微吟不能長。明月皎皎照我床，星漢西流夜未央。牽牛織女遙相望，爾獨何辜限河梁。,樂府詩集,燕歌行二首·其一
陸機,魏晉,渴不飲盜泉水，熱不息惡木陰。惡木豈無枝？志士多苦心。整駕肅時命，杖策將遠尋。饑食猛虎窟，寒棲野雀林。日歸功未建，時往歲載陰。崇雲臨岸駭，鳴條隨風吟。靜言幽谷底，長嘯高山岑。急弦無懦響，亮節難為音。人生誠未易，曷雲開此衿？眷我耿介懷，俯仰愧古今。,樂府詩集,猛虎行
曹丕,魏晉,別日何易會日難，山川悠遠路漫漫。郁陶思君未敢言，寄聲浮雲往不還。涕零雨面毀形顏，誰能懷憂獨不歎。展詩清歌仰自寬，樂往哀來摧肺肝。耿耿伏枕不能眠，披衣出戶步東西。仰看星月觀雲間，飛鴿晨鳴聲可憐，留連顧懷不能存。,樂府詩集,燕歌行二首·其二
曹操,魏晉,惟漢廿二世，所任誠不良。沐猴而冠帶，知小而謀強。猶豫不敢斷，因狩執君王。白虹為貫日，己亦先受殃。賊臣持國柄，殺主滅宇京。蕩覆帝基業，宗廟以燔喪。播越西遷移，號泣而且行。瞻彼洛城郭，微子為哀傷。,樂府詩集,薤露
高適,唐代,漢家煙塵在東北，漢將辭家破殘賊。男兒本自重橫行，天子非常賜顏色。摐金伐鼓下榆關，旌旗逶迤碣石間。校尉羽書飛瀚海，單于獵火照狼山。山川蕭條極邊土，胡騎憑陵雜風雨。戰士軍前半死生，美人帳下猶歌舞。大漠窮秋塞草腓，孤城落日鬥兵稀。身當恩遇常輕敵，力盡關山未解圍。(常輕敵一作：恒輕敵)鐵衣遠戍辛勤久，玉箸應啼別離後。少婦城南欲斷腸，征人薊北空回首。邊庭飄颻那可度，絕域蒼茫更何有。(飄颻一作：飄飄)殺氣三時作陣雲，寒聲一夜傳刁鬥。相看白刃血紛紛，死節從來豈顧勳。君不見沙場征戰苦，至今猶憶李將軍。,樂府詩集,燕歌行
李白,唐代,從軍玉門道，逐虜金微山。笛奏梅花曲，刀開明月環。鼓聲鳴海上，兵氣擁雲間。願斬單于首，長驅靜鐵關。,樂府詩集,從軍行
李白,唐代,玉不自言如桃李，魚目笑之卞和恥。楚國青蠅何太多，連城白璧遭讒毀。荊山長號泣血人，忠臣死為刖足鬼。聽曲知甯戚，夷吾因小妻。秦穆五羊皮，買死百里奚。洗拂青雲上，當時賤如泥。朝歌鼓刀叟，虎變磻溪中。一舉釣六合，遂荒營丘東。平生渭水曲，誰識此老翁。奈何今之人，雙目送飛鴻。,樂府詩集,鞠歌行
曹植,魏晉,籲嗟此轉蓬，居世何獨然。長去本根逝，夙夜無休閒。東西經七陌，南北越九阡。卒遇回風起，吹我入雲間。自謂終天路，忽然下沉淵。驚飆接我出，故歸彼中田。當南而更北，謂東而反西。宕宕當何依，忽亡而複存。飄飄周八澤，連翩曆五山。流轉無恒處，誰知吾苦艱。願為中林草，秋隨野火燔。糜滅豈不痛，願與株荄連。,樂府詩集,籲嗟篇
傅玄,魏晉,苦相身為女，卑陋難再陳。男兒當門戶，墮地自生神。雄心志四海，萬里望風塵。女育無欣愛，不為家所珍。長大逃深室，藏頭羞見人。垂淚適他鄉，忽如雨絕雲。低頭和顏色，素齒結朱唇。跪拜無複數，婢妾如嚴賓。情合同雲漢，葵藿仰陽春。心乖甚水火，百惡集其身。玉顏隨年變，丈夫多好新。昔為形與影，今為胡與秦。胡秦時相見，一絕逾參辰。,樂府詩集,豫章行苦相篇
李白,唐代,松子棲金華，安期入蓬海。此人古之仙，羽化竟何在。浮生速流電，倏忽變光彩。天地無凋換，容顏有遷改。對酒不肯飲，含情欲誰待。,樂府詩集,對酒行
李頎,唐代,白日登山望烽火，黃昏飲馬傍交河。行人刁鬥風沙暗，公主琵琶幽怨多。野雲萬里無城郭，雨雪紛紛連大漠。胡雁哀鳴夜夜飛，胡兒眼淚雙雙落。聞道玉門猶被遮，應將性命逐輕車。年年戰骨埋荒外，空見蒲桃入漢家。,樂府詩集,古從軍行
李白,唐代,胡風吹代馬，北擁魯陽關。吳兵照海雪，西討何時還。半渡上遼津，黃雲慘無顏。老母與子別，呼天野草間。白馬繞旌旗，悲鳴相追攀。白楊秋月苦，早落豫章山。本為休明人，斬虜素不閑。豈惜戰鬥死，為君掃凶頑。精感石沒羽，豈雲憚險艱。樓船若鯨飛，波蕩落星灣。此曲不可奏，三軍鬢成斑。,樂府詩集,豫章行
,兩漢,相逢狹路間，道隘不容車。不知何年少？夾轂問君家。君家誠易知，易知複難忘；黃金為君門，白玉為君堂。堂上置樽酒，作使邯鄲倡。中庭生桂樹，華燈何煌煌。兄弟兩三人，中子為侍郎；五日一來歸，道上自生光；黃金絡馬頭，觀者盈道傍。入門時左顧，但見雙鴛鴦；鴛鴦七十二，羅列自成行。音聲何噰噰，鶴鳴東西廂。大婦織綺羅，中婦織流黃；小婦無所為，挾瑟上高堂：“丈人且安坐，調絲方未央。”,樂府詩集,相逢行
李白,唐代,朝騎五花馬，謁帝出銀台。秀色誰家子，雲車珠箔開。金鞭遙指點，玉勒近遲回。夾轂相借問，疑從天上來。蹙入青綺門，當歌共銜杯。銜杯映歌扇，似月雲中見。相見不得親，不如不相見。相見情已深，未語可知心。胡為守空閨，孤眠愁錦衾。錦衾與羅幃，纏綿會有時。春風正澹蕩，暮雨來何遲。願因三青鳥，更報長相思。光景不待人，須臾發成絲。當年失行樂，老去徒傷悲。持此道密意，毋令曠佳期。相逢紅塵內，高揖黃金鞭。萬戶垂楊裡，君家阿那邊。,樂府詩集,相逢行二首
甄宓,兩漢,蒲生我池中，其葉何離離。傍能行仁義，莫若妾自知。眾口鑠黃金，使君生別離。念君去我時，獨愁常苦悲。想見君顏色，感結傷心脾。念君常苦悲，夜夜不能寐。莫以豪賢故，棄捐素所愛。莫以魚肉賤，棄捐蔥與薤。莫以麻枲賤，棄捐菅與蒯。出亦複苦愁，入亦複苦愁。邊地多悲風，樹木何修修。從君致獨樂，延年壽千秋。,樂府詩集,塘上行
,兩漢,婦病連年累歲，傳呼丈人前一言。當言未及得言，不知淚下一何翩翩。“屬累君兩三孤子，莫我兒饑且寒，有過慎莫笪笞，行當折搖，思複念之!”亂曰：抱時無衣，襦複無裡。閉門塞牖，舍孤兒到市。道逢親交，泣坐不能起。從乞求與孤兒買餌，對交啼泣，淚不可止：“我欲不傷悲不能已。”探懷中錢持授交。入門見孤兒，啼索其母抱。徘徊空舍中，“行複爾耳，棄置勿複道！”,樂府詩集,婦病行
曹植,魏晉,高樹多悲風，海水揚其波。利劍不在掌，結友何須多？不見籬間雀，見鷂自投羅。羅家得雀喜，少年見雀悲。拔劍捎羅網，黃雀得飛飛。飛飛摩蒼天，來下謝少年。,樂府詩集,野田黃雀行
曹植,魏晉,門有萬里客，問君何鄉人。褰裳起從之，果得心所親。挽裳對我泣，太息前自陳。本是朔方士，今為吳越民。行行將複行，去去適西秦。,樂府詩集,門有萬里客行
陸機,魏晉,門有車馬客，駕言發故鄉。念君久不歸，濡跡涉江湘。投袂赴門塗，攬衣不及裳。拊膺攜客泣，掩淚敘溫涼。借問邦族間，惻愴論存亡。親友多零落，舊齒皆凋喪。市朝互遷易，城闕或丘荒。墳壟日月多，松柏鬱茫茫。天道信崇替，人生安得長。慷慨惟平生，俯仰獨悲傷。,樂府詩集,門有車馬客行
李白,唐代,門有車馬賓，金鞍曜朱輪。謂從丹霄落，乃是故鄉親。呼兒掃中堂，坐客論悲辛。對酒兩不飲，停觴淚盈巾。歎我萬里遊，飄飄三十春。空談帝王略，紫綬不掛身。雄劍藏玉匣，陰符生素塵。廓落無所合，流離湘水濱。借問宗黨間，多為泉下人。生苦百戰役，死托萬鬼鄰。北風揚胡沙，埋翳周與秦。大運且如此，蒼穹寧匪仁。惻愴竟何道，存亡任大鈞。,樂府詩集,門有車馬客行
李白,唐代,游莫逐炎洲翠，棲莫近吳宮燕。吳宮火起焚巢窠，炎洲逐翠遭網羅。蕭條兩翅蓬蒿下，縱有鷹鸇奈若何。,樂府詩集,野田黃雀行
李白,唐代,行至上留田，孤墳何崢嶸。積此萬古恨，春草不復生。悲風四邊來，腸斷白楊聲。借問誰家地，埋沒蒿裡塋。古老向餘言，言是上留田，蓬科馬鬣今已平。昔之弟死兄不葬，他人於此舉銘旌。一鳥死，百鳥鳴。一獸走，百獸驚。桓山之禽別離苦，欲去回翔不能征。田氏倉卒骨肉分，青天白日摧紫荊。交柯之木本同形，東枝憔悴西枝榮。無心之物尚如此，參商胡乃尋天兵。孤竹延陵，讓國揚名。高風緬邈，頹波激清。尺布之謠，塞耳不能聽。,樂府詩集,上留田行
蕭綱,南北朝,巫山七百里，巴水三回曲。笛聲下複高，猿啼斷還續。,樂府詩集,蜀道難·其二
李白,唐代,"噫籲嚱，危乎高哉！蜀道之難，難於上青天！蠶叢及魚鳧，開國何茫然！爾來四萬八千歲，不與秦塞通人煙。西當太白有鳥道，可以橫絕峨眉巔。地崩山摧壯士死，然後天梯石棧相鉤連。上有六龍回日之高標，下有沖波逆折之回川。黃鶴之飛尚不得過，猿猱欲度愁攀援。(攀援一作：攀緣)青泥何盤盤，百步九折縈岩巒。捫參曆井仰脅息，以手撫膺坐長歎。問君西遊何時還？畏途巉岩不可攀。但見悲鳥號古木，雄飛雌從繞林間。又聞子規啼夜月，愁空山。蜀道之難,難於上青天，使人聽此凋朱顏！連峰去天不盈尺，枯松倒掛倚絕壁。飛湍瀑流爭喧豗，砯崖轉石萬壑雷。其險也如此，嗟爾遠道之人胡為乎來哉！(也若此一作：也如此)劍閣崢嶸而崔嵬，一夫當關，萬夫莫開。所守或匪親，化為狼與豺。朝避猛虎，夕避長蛇；磨牙吮血，殺人如麻。錦城雖雲樂，不如早還家。蜀道之難,難於上青天，側身西望長諮嗟！",樂府詩集,蜀道難
鮑照,南北朝,門有車馬客，問君何鄉士。捷步往相訊，果得舊鄰里。淒淒聲中情，慊慊增下俚。語昔有故悲，論今無新喜。清晨相訪慰，日暮不能已。歡戚競尋敘，談調何終止。辭端竟未究，忽唱分途始。前悲尚未弭，後戚方複起。嘶聲盈我口，談言在我耳。“手跡可傳心，願爾篤行李。”,樂府詩集,門有車馬客行
卓文君,兩漢,皚如山上雪，皎若雲間月。聞君有兩意，故來相決絕。今日鬥酒會，明旦溝水頭。躞蹀禦溝上，溝水東西流。淒淒複淒淒，嫁娶不須啼。願得一心人，白頭不相離。(一心人一作：一人心；白頭一作：白首)竹竿何嫋嫋，魚尾何簁簁！男兒重意氣，何用錢刀為！,樂府詩集,白頭吟
鮑照,南北朝,直如朱絲繩，清如玉壺冰。何慚宿昔意，猜恨坐相仍。人情賤恩舊，世義逐衰興。毫髮一為瑕，丘山不可勝。食苗實碩鼠，點白信蒼蠅。鳧鵠遠成美，薪芻前見淩。申黜褒女進，班去趙姬升。周王日淪惑，漢帝益嗟稱。心賞猶難恃，貌恭豈易憑。古來共如此，非君獨撫膺。,樂府詩集,代白頭吟
劉希夷,唐代,洛陽城東桃李花，飛來飛去落誰家？洛陽女兒惜顏色，坐見落花長歎息。今年花落顏色改，明年花開複誰在？已見松柏摧為薪，更聞桑田變成海。古人無複洛城東，今人還對落花風。年年歲歲花相似，歲歲年年人不同。寄言全盛紅顏子，應憐半死白頭翁。此翁白頭真可憐，伊昔紅顏美少年。公子王孫芳樹下，清歌妙舞落花前。光祿池台文錦繡，將軍樓閣畫神仙。一朝臥病無相識，三春行樂在誰邊？宛轉蛾眉能幾時？須臾鶴髮亂如絲。但看古來歌舞地，唯有黃昏鳥雀悲。,樂府詩集,代悲白頭翁 / 白頭吟 / 有所思
李白,唐代,好古笑流俗，素聞賢達風。方希佐明主，長揖辭成功。白日在高天，回光燭微躬。恭承鳳凰詔，欻起雲蘿中。清切紫霄迥，優遊丹禁通。君王賜顏色，聲價淩煙虹。乘輿擁翠蓋，扈從金城東。寶馬麗絕景，錦衣入新豐。依岩望松雪，對酒鳴絲桐。因學揚子雲，獻賦甘泉宮。天書美片善，清芬播無窮。歸來入咸陽，談笑皆王公。一朝去金馬，飄落成飛蓬。賓客日疏散，玉樽亦已空。才力猶可倚，不慚世上雄。閑作東武吟，曲盡情未終。書此謝知己，吾尋黃綺翁。,樂府詩集,東武吟
李白,唐代,錦水東北流，波蕩雙鴛鴦。雄巢漢宮樹，雌弄秦草芳。甯同萬死碎綺翼，不忍雲間兩分張。此時阿嬌正嬌妒，獨坐長門愁日暮。但願君恩顧妾深，豈惜黃金買詞賦。相如作賦得黃金，丈夫好新多異心。一朝將聘茂陵女，文君因贈白頭吟。東流不作西歸水，落花辭條羞故林。兔絲固無情，隨風任傾倒。誰使女蘿枝，而來強縈抱。兩草猶一心，人心不如草。莫卷龍鬚席，從他生網絲。且留琥珀枕，或有夢來時。覆水再收豈滿杯，棄妾已去難重回。古來得意不相負，只今惟見青陵台。,樂府詩集,白頭吟
李白,唐代,漢家秦地月，流影照明妃。一上玉關道，天涯去不歸。漢月還從東海出，明妃西嫁無來日。燕支長寒雪作花，蛾眉憔悴沒胡沙。生乏黃金枉圖畫，死留青塚使人嗟。昭君拂玉鞍，上馬啼紅頰。今日漢宮人，明朝胡地妾。,樂府詩集,王昭君二首 / 王昭君
石崇,魏晉,我本漢家子，將適單于庭。辭決未及終，前驅已抗旌。僕禦涕流離，轅馬悲且鳴。哀鬱傷五內，泣淚沾朱纓。行行日已遠，遂造匈奴城。延我於穹廬，加我閼氏名。殊類非所安，雖貴非所榮。父子見陵辱，對之慚且驚。殺身良不易，默默以苟生。苟生亦何聊，積思常憤盈。願假飛鴻翼，棄之以遐征。飛鴻不我顧，佇立以屏營。昔為匣中玉，今為糞上英。朝華不足歡，甘與秋草並。傳語後世人，遠嫁難為情。,樂府詩集,王明君
曹植,魏晉,為君既不易，為臣良獨難。忠信事不顯，乃有見疑患。周公佐成王，金滕功不刊。推心輔王室，二叔反流言。待罪居東國，泣涕常流連。皇靈大動變，震雷風且寒。拔樹偃秋稼，天威不可幹。素服開金滕，感悟求其端。公旦事既顯，成王乃哀歎。吾欲竟此曲，此曲悲且長。今日樂相樂，別後莫相忘。,樂府詩集,怨歌行
,未知,飛來雙白鵠，乃從西北來。十十五五，羅列成行。妻卒被病，行不能相隨。五裡一返顧，六裡一徘徊。“吾欲銜汝去，口噤不能開；吾欲負汝去，毛羽何摧頹。樂哉新相知，憂來生別離。躇躕顧群侶，淚下不自知。”“念與君別離，氣結不能言。各各重自愛，道遠歸還難。”“妾當守空房，閉門下重關。若生當相見，亡者會黃泉。”今日樂相樂，延年萬歲期。,樂府詩集,豔歌何嘗行
李白,唐代,十五入漢宮，花顏笑春紅。君王選玉色，侍寢金屏中。薦枕嬌夕月，卷衣戀春風。甯知趙飛燕，奪寵恨無窮。沉憂能傷人，綠鬢成霜蓬。一朝不得意，世事徒為空。鷫鸘換美酒，舞衣罷雕龍。寒苦不忍言，為君奏絲桐。腸斷弦亦絕，悲心夜忡忡。,樂府詩集,怨歌行
李白,唐代,秦地羅敷女，採桑綠水邊。素手青條上，紅妝白日鮮。蠶饑妾欲去，五馬莫留連。,樂府詩集,子夜吳歌·春歌
李白,唐代,長安一片月，萬戶擣衣聲。秋風吹不盡，總是玉關情。何日平胡虜，良人罷遠征。,樂府詩集,子夜吳歌·秋歌
李白,唐代,鏡湖三百里，菡萏發荷花。五月西施采，人看隘若耶。回舟不待月，歸去越王家。,樂府詩集,子夜吳歌·夏歌
,未知,天德悠且長，人命一何促。百年未幾時，奄若風吹燭。嘉賓難再遇，人命不可贖。齊度游四方，各系太山錄。人間樂未央，忽然歸東嶽。當須蕩中情，遊心恣所欲。,樂府詩集,怨詩行
李白,唐代,長安白日照春空，綠楊結煙垂嫋風。披香殿前花始紅，流芳發色繡戶中。繡戶中，相經過。飛燕皇后輕身舞，紫宮夫人絕世歌。聖君三萬六千日，歲歲年年奈樂何。,樂府詩集,陽春歌
李白,唐代,雲陽上征去，兩岸饒商賈。吳牛喘月時，拖船一何苦。水濁不可飲，壺漿半成土。一唱都護歌，心摧淚如雨。萬人鑿磐石，無由達江滸。君看石芒碭，掩淚悲千古。,樂府詩集,丁督護歌
陸機,魏晉,玉衡固已驂，羲和若飛淩。四運迴圈轉，寒暑自相承。冉冉年時暮，迢迢天路征。招搖東北指，大火西南升。悲風無絕響，玄雲互相仍。豐水憑川結，零露彌天凝。年命特相逝，慶雲鮮克乘。履信多愆期，思順焉足憑。慷慨臨川響，非此孰為興。哀吟梁甫顛，慷慨獨撫膺。,樂府詩集,梁甫吟
張若虛,唐代,春江潮水連海平，海上明月共潮生。灩灩隨波千萬裡，何處春江無月明!江流宛轉繞芳甸，月照花林皆似霰;空裡流霜不覺飛，汀上白沙看不見。江天一色無纖塵，皎皎空中孤月輪。江畔何人初見月？江月何年初照人？人生代代無窮已，江月年年望相似。(望相似一作：只相似)不知江月待何人，但見長江送流水。白雲一片去悠悠，青楓浦上不勝愁。誰家今夜扁舟子？何處相思明月樓？可憐樓上月徘徊，應照離人妝鏡臺。玉戶簾中卷不去，擣衣砧上拂還來。此時相望不相聞，願逐月華流照君。鴻雁長飛光不度，魚龍潛躍水成文。昨夜閑潭夢落花，可憐春半不還家。江水流春去欲盡，江潭落月複西斜。斜月沉沉藏海霧，碣石瀟湘無限路。不知乘月幾人歸，落月搖情滿江樹。(落月一作：落花),樂府詩集,春江花月夜
李白,唐代,明朝驛使發，一夜絮征袍。素手抽針冷，那堪把剪刀。裁縫寄遠道，幾日到臨洮。,樂府詩集,子夜吳歌·冬歌
陸龜蒙,唐代,絲竹發歌響，假器揚清音。不知歌謠妙，聲勢出口心。,樂府詩集,大子夜歌二首·其二
李白,唐代,若耶溪傍採蓮女，笑隔荷花共人語。日照新妝水底明，風飄香袂空中舉。岸上誰家游冶郎，三三五五映垂楊。紫騮嘶入落花去，見此踟躕空斷腸。,樂府詩集,採蓮曲
李白,唐代,君歌楊叛兒，妾勸新豐酒。何許最關人，烏啼白門柳。烏啼隱楊花，君醉留妾家。博山爐中沉香火，雙煙一氣淩紫霞。,樂府詩集,楊叛兒
陳叔寶,南北朝,麗宇芳林對高閣，新裝豔質本傾城。映戶凝嬌乍不進，出帷含態笑相迎。妖姬臉似花含露，玉樹流光照後庭。花開花落不長久，落紅滿地歸寂中。,樂府詩集,玉樹後庭花
李白,唐代,漢水臨襄陽，花開大堤暖。佳期大堤下，淚向南雲滿。春風無複情，吹我夢魂散。不見眼中人，天長音信斷。,樂府詩集,大堤曲
,未知,青蒲銜紫茸，長葉複從風。與君同舟去，拔蒲五湖中。朝發桂蘭渚，晝息桑榆下。與君同拔蒲，竟日不成把。,樂府詩集,拔蒲二首
李白,唐代,揚清歌，發皓齒，北方佳人東鄰子。且吟白紵停綠水，長袖拂面為君起。寒雲夜卷霜海空，胡風吹天飄塞鴻。玉顏滿堂樂未終，館娃日落歌吹濛。月寒江清夜沉沉，美人一笑千黃金。垂羅舞縠揚哀音，郢中白雪且莫吟，子夜吳歌動君心。動君心，冀君賞。願作天池雙鴛鴦，一朝飛去青雲上。吳刀剪綵縫舞衣，明妝麗服奪春暉。揚眉轉袖若雪飛，傾城獨立世所稀。激楚結風醉忘歸，高堂月落燭已微，玉釵掛纓君莫違。,樂府詩集,白紵辭三首
曹操,兩漢,東臨碣石，以觀滄海。水何澹澹，山島竦峙。樹木叢生，百草豐茂。秋風蕭瑟，洪波湧起。日月之行，若出其中；星漢燦爛，若出其裡。幸甚至哉，歌以詠志。,樂府詩集,步出夏門行·觀滄海
李白,唐代,梁山感杞妻，慟哭為之傾。金石忽暫開，都由激深情。東海有勇婦，何慚蘇子卿。學劍越處子，超然若流星。損軀報夫仇，萬死不顧生。白刃耀素雪，蒼天感精誠。十步兩躩躍，三呼一交兵。斬首掉國門，蹴踏五藏行。豁此伉儷憤，粲然大義明。北海李使君，飛章奏天庭。舍罪警風俗，流芳播滄瀛。名在列女籍，竹帛已光榮。淳於免詔獄，漢主為緹縈。津妾一棹歌，脫父于嚴刑。十子若不肖，不如一女英。豫讓斬空衣，有心竟無成。要離殺慶忌，壯夫所素輕。妻子亦何辜，焚之買虛聲。豈如東海婦，事立獨揚名。,樂府詩集,東海有勇婦
,未知,三春怨離泣，九秋欣期歌。駕鸞行日時，月明濟長河。,樂府詩集,七日夜女歌·其一
,未知,長河起秋雲，漢渚風涼發。含欣出霄路，可笑向明月。,樂府詩集,七日夜女歌·其二
李白,唐代,淥水明秋月，南湖采白蘋。荷花嬌欲語，愁殺蕩舟人。,樂府詩集,淥水曲
李白,唐代,春陽如昨日，碧樹鳴黃鸝。蕪然蕙草暮，颯爾涼風吹。天秋木葉下，月冷莎雞悲。坐愁群芳歇，白露凋華滋。,樂府詩集,秋思
李白,唐代,蒼蒼雲松，落落綺皓。春風爾來為阿誰，蝴蝶忽然滿芳草。秀眉霜雪顏桃花，骨青髓綠長美好。稱是秦時避世人，勸酒相歡不知老。各守麋鹿志，恥隨龍虎爭。欻起佐太子，漢王乃複驚。顧謂戚夫人，彼翁羽翼成。歸來商山下，泛若雲無情。舉觴酹巢由，洗耳何獨清。浩歌望嵩嶽，意氣還相傾。,樂府詩集,山人勸酒
李白,唐代,虜陣橫北荒，胡星曜精芒。羽書速驚電，烽火晝連光。虎竹救邊急，戎車森已行。明主不安席，按劍心飛揚。推轂出猛將，連旗登戰場。兵威沖絕漠，殺氣淩穹蒼。列卒赤山下，開營紫塞傍。途冬沙風緊，旌旗颯凋傷。畫角悲海月，征衣卷天霜。揮刃斬樓蘭，彎弓射賢王。單于一平蕩，種落自奔亡。收功報天子，行歌歸咸陽。,樂府詩集,出自薊北門行
李白,唐代,紫閣連終南，青冥天倪色。憑崖望咸陽，宮闕羅北極。萬井驚畫出，九衢如弦直。渭水銀河清，橫天流不息。朝野盛文物，衣冠何翕赩。廄馬散連山，軍容威絕域。伊皋運元化，衛霍輸筋力。歌鐘樂未休，榮去老還逼。圓光過滿缺，太陽移中昃。不散東海金，何爭西飛匿。無作牛山悲，惻愴淚沾臆。,樂府詩集,君子有所思行
李白,唐代,黃帝鑄鼎于荊山，煉丹砂。丹砂成黃金，騎龍飛上太清家，雲愁海思令人嗟。宮中彩女顏如花，飄然揮手淩紫霞，從風縱體登鸞車。登鸞車，侍軒轅，遨遊青天中，其樂不可言。,樂府詩集,飛龍引二首·其一
李白,唐代,麥隴青青三月時，白雉朝飛挾兩雌。錦衣繡翼何離褷，犢牧采薪感之悲。春天和，白日暖。啄食飲泉勇氣滿，爭雄鬥死繡頸斷。雉子班奏急管弦，傾心酒美盡玉碗。枯楊枯楊爾生稊，我獨七十而孤棲。彈弦寫恨意不盡，瞑目歸黃泥。,樂府詩集,雉朝飛
鮑照,南北朝,羽檄起邊亭，烽火入咸陽。征師屯廣武，分兵救朔方。嚴秋筋竿勁，虜陣精且強。天子按劍怒，使者遙相望。雁行緣石徑，魚貫度飛梁。簫鼓流漢思，旌甲被胡霜。疾風沖塞起，沙礫自飄揚。馬毛縮如蝟，角弓不可張。時危見臣節，世亂識忠良。投軀報明主，身死為國殤。,樂府詩集,代出自薊北門行
李白,唐代,拂彼白石，彈吾素琴。幽澗愀兮流泉深，善手明徽高張清。心寂曆似千古，松颼飀兮萬尋。中見愁猿吊影而危處兮，叫秋木而長吟。客有哀時失職而聽者，淚淋浪以沾襟。乃緝商綴羽，潺湲成音。吾但寫聲發情於妙指，殊不知此曲之古今。幽澗泉，鳴深林。,樂府詩集,幽澗泉
曹植,魏晉,白馬飾金羈，連翩西北馳。借問誰家子，幽並遊俠兒。少小去鄉邑，揚聲沙漠垂。宿昔秉良弓，楛矢何參差。控弦破左的，右發摧月支。仰手接飛猱，俯身散馬蹄。狡捷過猴猿，勇剽若豹螭。邊城多警急，虜騎數遷移。羽檄從北來，厲馬登高堤。長驅蹈匈奴，左顧淩鮮卑。棄身鋒刃端，性命安可懷？父母且不顧，何言子與妻！名編壯士籍，不得中顧私。捐軀赴國難，視死忽如歸！(名編一作：名在) ,樂府詩集,白馬篇
李白,唐代,嗷嗷空城雀，身計何戚促。本與鷦鷯群，不隨鳳凰族。提攜四黃口，飲乳未嘗足。食君糠秕餘，嘗恐烏鳶逐。恥涉太行險，羞營覆車粟。天命有定端，守分絕所欲。,樂府詩集,空城雀
曹植,魏晉,美女妖且閑，採桑歧路間。柔條紛冉冉，葉落何翩翩。攘袖見素手，皓腕約金環。頭上金爵釵，腰佩翠琅玕。明珠交玉體，珊瑚間木難。羅衣何飄飄，輕裾隨風還。顧盼遺光彩，長嘯氣若蘭。行徒用息駕，休者以忘餐。借問女安居，乃在城南端。青樓臨大路，高門結重關。容華耀朝日，誰不希令顏？媒氏何所營？玉帛不時安。佳人慕高義，求賢良獨難。眾人徒嗷嗷，安知彼所觀？盛年處房室，中夜起長歎。,樂府詩集,美女篇
李白,唐代,將軍發白馬，旌節度黃河。簫鼓聒川嶽，滄溟湧濤波。武安有振瓦，易水無寒歌。鐵騎若雪山，飲流涸滹沱。揚兵獵月窟，轉戰略朝那。倚劍登燕然，邊烽列嵯峨。蕭條萬裡外，耕作五原多。一掃清大漠，包虎戢金戈。,樂府詩集,發白馬
李白,唐代,漢帝重阿嬌，貯之黃金屋。咳唾落九天，隨風生珠玉。寵極愛還歇，妒深情卻疏。長門一步地，不肯暫回車。雨落不上天，水覆難再收。君情與妾意，各自東西流。昔日芙蓉花，今成斷根草。以色事他人，能得幾時好。,樂府詩集,妾薄命
曹植,魏晉,名都多妖女，京洛出少年。寶劍值千金，被服麗且鮮。鬥雞東郊道，走馬長楸間。馳騁未能半，雙兔過我前。攬弓捷鳴鏑，長驅上南山。左挽因右發，一縱兩禽連。余巧未及展，仰手接飛鳶。觀者鹹稱善，眾工歸我妍。歸來宴平樂，美酒鬥十千。膾鯉臇胎鰕，炮鱉炙熊蹯。鳴儔嘯匹侶，列坐竟長筵。連翩擊鞠壤，巧捷惟萬端。白日西南馳，光景不可攀。雲散還城邑，清晨複來還。,樂府詩集,名都篇
李白,唐代,李陵沒胡沙，蘇武還漢家。迢迢五原關，朔雪亂邊花。一去隔絕國，思歸但長嗟。鴻雁向西北，因書報天涯。,樂府詩集,千里思
,未知,昭昭素明月，輝光燭我床。憂人不能寐，耿耿夜何長。微風吹閨闥，羅帷自飄揚。攬衣曳長帶，屣履下高堂。東西安所之，徘徊以彷徨。春鳥翻南飛，翩翩獨翱翔。悲聲命儔匹，哀鳴傷我腸。感物懷所思，泣涕忽沾裳。佇立吐高吟，舒憤訴穹蒼。,樂府詩集,傷歌行
李白,唐代,日色欲盡花含煙，月明欲素愁不眠。趙瑟初停鳳凰柱，蜀琴欲奏鴛鴦弦。此曲有意無人傳，願隨春風寄燕然。憶君迢迢隔青天，昔日橫波目，今作流淚泉。不信妾斷腸，歸來看取明鏡前。(斷腸一作：腸斷),樂府詩集,長相思·其二
曹植,魏晉,仙人攬六箸，對博太山隅。湘娥拊琴瑟，秦女吹笙竽。玉樽盈桂酒，河伯獻神魚。四海一何局，九州安所如。韓終與王喬，要我於天衢。萬里不足步，輕舉淩太虛。飛騰逾景雲，高風吹我軀。回駕觀紫微，與帝合靈符。閶闔正嵯峨，雙闕萬丈餘。玉樹扶道生，白虎夾門樞。驅風游四海，東過王母廬。俯觀五嶽間，人生如寄居。潛光養羽翼，進趣且徐徐。不見昔軒轅，升龍出鼎湖。徘徊九天下，與爾長相須。,樂府詩集,仙人篇
李白,唐代,小時不識月，呼作白玉盤。又疑瑤台鏡，飛在青雲端。(青雲一作：白雲)仙人垂兩足，桂樹何團團。白兔搗藥成，問言與誰餐？蟾蜍蝕圓影，大明夜已殘。羿昔落九烏，天人清且安。陰精此淪惑，去去不足觀。憂來其如何？悽愴摧心肝。,樂府詩集,古朗月行
李白,唐代,深宮高樓入紫清，金作蛟龍盤繡楹。佳人當窗弄白日，弦將手語彈鳴箏。春風吹落君王耳，此曲乃是升天行。因出天池泛蓬瀛，樓船蹙遝波浪驚。三千雙蛾獻歌笑，撾鐘考鼓宮殿傾，萬姓聚舞歌太平。我無為，人自寧。三十六帝欲相迎，仙人飄翩下雲輧。帝不去，留鎬京。安能為軒轅，獨往入窅冥。小臣拜獻南山壽，陛下萬古垂鴻名。,樂府詩集,春日行
張華,魏晉,翩翩四公子，濁世稱賢明。龍虎方交爭，七國並抗衡。食客三千余，門下多豪英。遊說朝夕至，辯士自縱橫。孟嘗東出關，濟身由雞鳴。信陵西反魏，秦人不窺兵。趙勝南詛楚，乃與毛遂行。黃歇北適秦，太子還入荊。美哉遊俠士，何以尚四卿。我則異於是，好古師老、彭。,樂府詩集,遊俠篇
王維,唐代,新豐美酒鬥十千，咸陽遊俠多少年。相逢意氣為君飲，系馬高樓垂柳邊。一身能擘兩雕弧，虜騎千群只似無。偏坐金鞍調白羽，紛紛射殺五單于。出身仕漢羽林郎，初隨驃騎戰漁陽。孰知不向邊庭苦，縱死猶聞俠骨香。漢家君臣歡宴終，高議雲台論戰功。天子臨軒賜侯印，將軍佩出明光宮。,樂府詩集,少年行四首
張衡,兩漢,邂逅承際會，得充君後房。情好新交接，恐栗若探湯。不才勉自竭，賤妾職所當。綢繆主中饋，奉禮助蒸嘗。思為苑蒻席，在下蔽匡床。願為羅衾幬，在上衛風霜。灑掃清枕席，鞮芬以狄香。重戶結金扃，高下華燈光。衣解巾粉禦，列圖陳枕張。素女為我師，儀態盈萬方。眾夫希所見，天老教軒皇。樂莫斯夜樂，沒齒焉可忘。,樂府詩集,同聲歌
鮑照,南北朝,獻歲發，吾將行。春山茂，春日明。園中鳥，多嘉聲。梅始發，柳始青。泛舟艫，齊棹驚。奏《采菱》，歌《鹿鳴》。風微起，波微生。弦亦發，酒亦傾。入蓮池，折桂枝。芳袖動，芬葉披。兩相思，兩不知。,樂府詩集,春日行
李白,唐代,趙客縵胡纓，吳鉤霜雪明。銀鞍照白馬，颯遝如流星。十步殺一人，千里不留行。事了拂衣去，深藏身與名。閑過信陵飲，脫劍膝前橫。將炙啖朱亥，持觴勸侯嬴。三杯吐然諾，五嶽倒為輕。眼花耳熱後，意氣素霓生。救趙揮金槌，邯鄲先震驚。千秋二壯士，烜赫大樑城。縱死俠骨香，不慚世上英。誰能書閣下，白首太玄經。,樂府詩集,俠客行
孟郊,唐代,慈母手中線，遊子身上衣。臨行密密縫，意恐遲遲歸。誰言寸草心，報得三春暉。,樂府詩集,遊子吟
李白,唐代,西門秦氏女，秀色如瓊花。手揮白楊刀，清晝殺讎家。羅袖灑赤血，英氣淩紫霞。直上西山去，關吏相邀遮。婿為燕國王，身被詔獄加。犯刑若履虎，不畏落爪牙。素頸未及斷，摧眉伏泥沙。金雞忽放赦，大辟得寬賒。何慚聶政姊，萬古共驚嗟。,樂府詩集,秦女休行
杜甫,唐代,三月三日天氣新，長安水邊多麗人。態濃意遠淑且真，肌理細膩骨肉勻。繡羅衣裳照暮春，蹙金孔雀銀麒麟。頭上何所有？翠微盍葉垂鬢唇。背後何所見？珠壓腰衱穩稱身。就中雲幕椒房親，賜名大國虢與秦。紫駝之峰出翠釜，水精之盤行素鱗。犀箸厭飫久未下，鸞刀縷切空紛綸。黃門飛鞚不動塵，禦廚絡繹送八珍。簫鼓哀吟感鬼神，賓從雜遝實要津。後來鞍馬何逡巡，當軒下馬入錦茵。楊花雪落覆白蘋，青鳥飛去銜紅巾。炙手可熱勢絕倫，慎莫近前丞相嗔！,樂府詩集,麗人行
蕭衍,南北朝,東飛伯勞西飛燕，黃姑織女時相見。誰家女兒對門居，開顏發豔照裡閭。南窗北牖掛明光，羅帷綺箔脂粉香。女兒年幾十五六，窈窕無雙顏如玉。三春已暮花從風，空留可憐與誰同。,樂府詩集,東飛伯勞歌
張華,魏晉,天地相震盪，回薄不知窮。人物稟常格，有始必有終。年時俯仰過，功名宜速崇。壯士懷憤激，安能守虛沖？乘我大宛馬，撫我繁弱弓。長劍橫九野，高冠拂玄穹。慷慨成素霓，嘯吒起清風。震響駭八荒，奮威曜四戎。濯鱗滄海畔，馳騁大漠中。獨步聖明世，四海稱英雄。,樂府詩集,壯士篇
李白,唐代,天子居未央，妾侍卷衣裳。顧無紫宮寵，敢拂黃金床。水至亦不去，熊來尚可當。微身奉日月，飄若螢之光。願君采葑菲，無以下體妨。,樂府詩集,秦女卷衣
李白,唐代,白帝城邊足風波，瞿塘五月誰敢過。荊州麥熟繭成蛾，繰絲憶君頭緒多。撥谷飛鳴奈妾何。,樂府詩集,荊州歌
鮑照,南北朝,對案不能食，拔劍擊柱長歎息。丈夫生世會幾時？安能蹀躞垂羽翼！棄置罷官去，還家自休息。朝出與親辭，暮還在親側。弄兒床前戲，看婦機中織。自古聖賢盡貧賤，何況我輩孤且直！,樂府詩集,擬行路難·其六
李白,唐代,金樽清酒鬥十千，玉盤珍羞直萬錢。停杯投箸不能食，拔劍四顧心茫然。欲渡黃河冰塞川，將登太行雪滿山。閑來垂釣碧溪上，忽複乘舟夢日邊。行路難！行路難！多歧路，今安在？長風破浪會有時，直掛雲帆濟滄海。大道如青天，我獨不得出。羞逐長安社中兒，赤雞白雉賭梨栗。彈劍作歌奏苦聲，曳裾王門不稱情。淮陰市井笑韓信，漢朝公卿忌賈生。君不見昔時燕家重郭隗，擁簪折節無嫌猜。劇辛樂毅感恩分，輸肝剖膽效英才。昭王白骨縈蔓草，誰人更掃黃金台？行路難，歸去來！有耳莫洗潁川水，有口莫食首陽蕨。含光混世貴無名，何用孤高比雲月？吾觀自古賢達人，功成不退皆殞身。子胥既棄吳江上，屈原終投湘水濱。陸機雄才豈自保？李斯稅駕苦不早。華亭鶴唳詎可聞？上蔡蒼鷹何足道？君不見吳中張翰稱達生，秋風忽憶江東行。且樂生前一杯酒，何須身後千載名？,樂府詩集,行路難三首
李白,唐代,鳥銜野田草，誤入枯桑裡。客土植危根，逢春猶不死。草木雖無情，因依尚可生。如何同枝葉，各自有枯榮。,樂府詩集,樹中草
李白,唐代,長相思，在長安。絡緯秋啼金井闌，微霜淒淒簟色寒。孤燈不明思欲絕，卷帷望月空長歎。美人如花隔雲端！上有青冥之長天，下有淥水之波瀾。天長路遠魂飛苦，夢魂不到關山難。長相思，摧心肝！,樂府詩集,長相思·其一
李白,唐代,別來幾春未還家，玉窗五見櫻桃花。況有錦字書，開緘使人嗟。至此腸斷彼心絕。雲鬟綠鬢罷梳結，愁如回飆亂白雪。去年寄書報陽臺，今年寄書重相催。東風兮東風，為我吹行雲使西來。待來竟不來，落花寂寂委青苔。,樂府詩集,久別離
,兩漢,悲歌可以當泣，遠望可以當歸。思念故鄉，鬱鬱累累。欲歸家無人，欲渡河無船。心思不能言，腸中車輪轉。,樂府詩集,悲歌
李白,唐代,遠別離，古有皇英之二女，乃在洞庭之南，瀟湘之浦。海水直下萬里深，誰人不言此離苦？日慘慘兮雲冥冥，猩猩啼煙兮鬼嘯雨。我縱言之將何補？皇穹竊恐不照余之忠誠，雷憑憑兮欲吼怒。堯舜當之亦禪禹。君失臣兮龍為魚，權歸臣兮鼠變虎。或雲：堯幽囚，舜野死。九疑聯綿皆相似，重瞳孤墳竟何是？帝子泣兮綠雲間，隨風波兮去無還。慟哭兮遠望，見蒼梧之深山。蒼梧山崩湘水絕，竹上之淚乃可滅。,樂府詩集,遠別離
,南北朝,憶梅下西洲，折梅寄江北。單衫杏子紅，雙鬢鴉雛色。西洲在何處？兩槳橋頭渡。日暮伯勞飛，風吹烏臼樹。樹下即門前，門中露翠鈿。開門郎不至，出門采紅蓮。採蓮南塘秋，蓮花過人頭。低頭弄蓮子，蓮子清如水。置蓮懷袖中，蓮心徹底紅。憶郎郎不至，仰首望飛鴻。鴻飛滿西洲，望郎上青樓。樓高望不見，盡日欄杆頭。欄杆十二曲，垂手明如玉。捲簾天自高，海水搖空綠。海水夢悠悠，君愁我亦愁。南風知我意，吹夢到西洲。,樂府詩集,西洲曲
李白,唐代,妾發初覆額，折花門前劇。郎騎竹馬來，繞床弄青梅。同居長幹裡，兩小無嫌猜。十四為君婦，羞顏未嘗開。(未嘗一作：尚不)低頭向暗壁，千喚不一回。十五始展眉，願同塵與灰。常存抱柱信，豈上望夫台。十六君遠行，瞿塘灩澦堆。五月不可觸，猿聲天上哀。(猿聲一作：鳴)門前遲行跡，一一生綠苔。苔深不能掃，落葉秋風早。八月蝴蝶黃，雙飛西園草。感此傷妾心，坐愁紅顏老。早晚下三巴，預將書報家。相迎不道遠，直至長風沙。憶妾深閨裡，煙塵不曾識。嫁與長幹人，沙頭候風色。五月南風興，思君下巴陵。八月西風起，想君發揚子。去來悲如何，見少別離多。湘潭幾日到，妾夢越風波。昨夜狂風度，吹折江頭樹。淼淼暗無邊，行人在何處。北客真王公，朱衣滿江中。日暮來投宿，數朝不肯東。好乘浮雲驄，佳期蘭渚東。鴛鴦綠浦上，翡翠錦屏中。自憐十五餘，顏色桃李紅。那作商人婦，愁水複愁風。,樂府詩集,長幹行二首
李白,唐代,紫燕黃金瞳，啾啾搖綠騣。平明相馳逐，結客洛門東。少年學劍術，淩轢白猿公。珠袍曳錦帶，匕首插吳鴻。由來萬夫勇，挾此生雄風。托交從劇孟，買醉入新豐。笑盡一杯酒，殺人都市中。羞道易水寒，從令日貫虹。燕丹事不立，虛沒秦帝宮。舞陽死灰人，安可與成功。,樂府詩集,結客少年場行
宋子侯,兩漢,洛陽城東路，桃李生路旁。花花自相對，葉葉自相當。春風東北起，花葉正低昂。不知誰家子，提籠行採桑。纖手折其枝，花落何飄揚。請謝彼姝子，何為見損傷。高秋八九月，白露變為霜。終年會飄墮，安得久馨香。秋時自零落，春月複芬芳。何如盛年去，歡愛永相忘。吾欲竟此曲，此曲愁人腸。歸來酌美酒，挾瑟上高堂。,樂府詩集,董嬌饒
,兩漢,孔雀東南飛，五裡一徘徊。“十三能織素，十四學裁衣。十五彈箜篌，十六誦詩書。十七為君婦，心中常苦悲。君既為府吏，守節情不移。賤妾留空房，相見常日稀。雞鳴入機織，夜夜不得息。三日斷五匹，大人故嫌遲。非為織作遲，君家婦難為！妾不堪驅使，徒留無所施。便可白公姥，及時相遣歸。”府吏得聞之，堂上啟阿母：“兒已薄祿相，幸複得此婦。結髮同枕席，黃泉共為友。共事二三年，始爾未為久。女行無偏斜，何意致不厚。”阿母謂府吏：“何乃太區區！此婦無禮節，舉動自專由。吾意久懷忿，汝豈得自由！東家有賢女，自名秦羅敷。可憐體無比，阿母為汝求。便可速遣之，遣去慎莫留！”府吏長跪告：“伏惟啟阿母。今若遣此婦，終老不復取！”阿母得聞之，槌床便大怒：“小子無所畏，何敢助婦語！吾已失恩義，會不相從許！”府吏默無聲，再拜還入戶。舉言謂新婦，哽咽不能語：“我自不驅卿，逼迫有阿母。卿但暫還家，吾今且報府。不久當歸還，還必相迎取。以此下心意，慎勿違吾語。”新婦謂府吏：“勿複重紛紜。往昔初陽歲，謝家來貴門。奉事循公姥，進止敢自專？晝夜勤作息，伶俜縈苦辛。謂言無罪過，供養卒大恩；仍更被驅遣，何言複來還！妾有繡腰襦，葳蕤自生光；紅羅複鬥帳，四角垂香囊；箱簾六七十，綠碧青絲繩，物物各自異，種種在其中。人賤物亦鄙，不足迎後人，留待作遺施，於今無會因。時時為安慰，久久莫相忘！”雞鳴外欲曙，新婦起嚴妝。著我繡夾裙，事事四五通。足下躡絲履，頭上玳瑁光。腰若流紈素，耳著明月璫。指如削蔥根，口如含朱丹。纖纖作細步，精妙世無雙。上堂拜阿母，阿母怒不止。“昔作女兒時，生小出野裡。本自無教訓，兼愧貴家子。受母錢帛多，不堪母驅使。今日還家去，念母勞家裡。”卻與小姑別，淚落連珠子。“新婦初來時，小姑始扶床；今日被驅遣，小姑如我長。勤心養公姥，好自相扶將。初七及下九，嬉戲莫相忘。”出門登車去，涕落百餘行。府吏馬在前，新婦車在後。隱隱何甸甸，俱會大道口。下馬入車中，低頭共耳語：“誓不相隔卿，且暫還家去。吾今且赴府，不久當還歸。誓天不相負！”新婦謂府吏：“感君區區懷！君既若見錄，不久望君來。君當作磐石，妾當作蒲葦。蒲葦紉如絲，磐石無轉移。我有親父兄，性行暴如雷，恐不任我意，逆以煎我懷。”舉手長勞勞，二情同依依。入門上家堂，進退無顏儀。阿母大拊掌，不圖子自歸：“十三教汝織，十四能裁衣，十五彈箜篌，十六知禮儀，十七遣汝嫁，謂言無誓違。汝今何罪過，不迎而自歸？”蘭芝慚阿母：“兒實無罪過。”阿母大悲摧。還家十余日，縣令遣媒來。雲有第三郎，窈窕世無雙。年始十八九，便言多令才。阿母謂阿女：“汝可去應之。”阿女含淚答：“蘭芝初還時，府吏見丁寧，結誓不別離。今日違情義，恐此事非奇。自可斷來信，徐徐更謂之。”阿母白媒人：“貧賤有此女，始適還家門。不堪吏人婦，豈合令郎君？幸可廣問訊，不得便相許。”媒人去數日，尋遣丞請還，說有蘭家女，承籍有宦官。雲有第五郎，嬌逸未有婚。遣丞為媒人，主簿通語言。直說太守家，有此令郎君，既欲結大義，故遣來貴門。阿母謝媒人：“女子先有誓，老姥豈敢言！”阿兄得聞之，悵然心中煩。舉言謂阿妹：“作計何不量！先嫁得府吏，後嫁得郎君。否泰如天地，足以榮汝身。不嫁義郎體，其往欲何雲？”蘭芝仰頭答：“理實如兄言。謝家事夫婿，中道還兄門。處分適兄意，那得自任專！雖與府吏要，渠會永無緣。登即相許和，便可作婚姻。”媒人下床去。諾諾複爾爾。還部白府君：“下官奉使命，言談大有緣。”府君得聞之，心中大歡喜。視曆複開書，便利此月內，六合正相應。良吉三十日，今已二十七，卿可去成婚。交語速裝束，絡繹如浮雲。青雀白鵠舫，四角龍子幡。婀娜隨風轉，金車玉作輪。躑躅青驄馬，流蘇金鏤鞍。齎錢三百萬，皆用青絲穿。雜彩三百匹，交廣市鮭珍。從人四五百，鬱鬱登郡門。阿母謂阿女：“適得府君書，明日來迎汝。何不作衣裳？莫令事不舉！”阿女默無聲，手巾掩口啼，淚落便如瀉。移我琉璃榻，出置前窗下。左手持刀尺，右手執綾羅。朝成繡夾裙，晚成單羅衫。晻晻日欲暝，愁思出門啼。府吏聞此變，因求假暫歸。未至二三裡，摧藏馬悲哀。新婦識馬聲，躡履相逢迎。悵然遙相望，知是故人來。舉手拍馬鞍，嗟歎使心傷：“自君別我後，人事不可量。果不如先願，又非君所詳。我有親父母，逼迫兼弟兄。以我應他人，君還何所望！”府吏謂新婦：“賀卿得高遷！磐石方且厚，可以卒千年；蒲葦一時紉，便作旦夕間。卿當日勝貴，吾獨向黃泉！”新婦謂府吏：“何意出此言！同是被逼迫，君爾妾亦然。黃泉下相見，勿違今日言！”執手分道去，各各還家門。生人作死別，恨恨那可論？念與世間辭，千萬不復全！府吏還家去，上堂拜阿母：“今日大風寒，寒風摧樹木，嚴霜結庭蘭。兒今日冥冥，令母在後單。故作不良計，勿複怨鬼神！命如南山石，四體康且直！”阿母得聞之，零淚應聲落：“汝是大家子，仕宦於台閣。慎勿為婦死，貴賤情何薄！東家有賢女，窈窕豔城郭，阿母為汝求，便複在旦夕。”府吏再拜還，長歎空房中，作計乃爾立。轉頭向戶裡，漸見愁煎迫。其日牛馬嘶，新婦入青廬。奄奄黃昏後，寂寂人定初。我命絕今日，魂去屍長留！攬裙脫絲履，舉身赴清池。府吏聞此事，心知長別離。徘徊庭樹下，自掛東南枝。兩家求合葬，合葬華山傍。東西植松柏，左右種梧桐。枝枝相覆蓋，葉葉相交通。中有雙飛鳥，自名為鴛鴦。仰頭相向鳴，夜夜達五更。行人駐足聽，寡婦起彷徨。多謝後世人，戒之慎勿忘。,樂府詩集,孔雀東南飛 / 古詩為焦仲卿妻作
辛延年,兩漢,昔有霍家奴，姓馮名子都。依倚將軍勢，調笑酒家胡。胡姬年十五，春日獨當壚。長裾連理帶，廣袖合歡襦。頭上藍田玉，耳後大秦珠。兩鬟何窈窕，一世良所無。一鬟五百萬，兩鬟千萬餘。不意金吾子，娉婷過我廬。銀鞍何煜耀，翠蓋空踟躕。就我求清酒，絲繩提玉壺。就我求珍肴，金盤膾鯉魚。貽我青銅鏡，結我紅羅裾。不惜紅羅裂，何論輕賤軀。男兒愛後婦，女子重前夫。人生有新舊，貴賤不相逾。多謝金吾子，私愛徒區區。,樂府詩集,羽林郎
李白,唐代,冬夜夜寒覺夜長，沉吟久坐坐北堂。冰合井泉月入閨，金缸青凝照悲啼。金缸滅，啼轉多。掩妾淚，聽君歌。歌有聲，妾有情。情聲合，兩無違。一語不入意，從君萬曲梁塵飛。,樂府詩集,夜坐吟
李白,唐代,白馬誰家子，黃龍邊塞兒。天山三丈雪，豈是遠行時。春蕙忽秋草，莎雞鳴西池。風摧寒棕響，月入霜閨悲。憶與君別年，種桃齊蛾眉。桃今百餘尺，花落成枯枝。終然獨不見，流淚空自知。,樂府詩集,獨不見
繁欽,魏晉,我出東門遊，邂逅承清塵。思君即幽房，侍寢執衣巾。時無桑中契，迫此路側人。我既媚君姿，君亦悅我顏。何以致拳拳？綰臂雙金環。何以道殷勤？約指一雙銀。何以致區區？耳中雙明珠。何以致叩叩？香囊系肘後。何以致契闊？繞腕雙跳脫。何以結恩情？美玉綴羅纓。何以結中心？素縷連雙針。何以結相於？金薄畫搔頭。何以慰別離？耳後玳瑁釵。何以答歡忻？紈素三條裙。何以結愁悲？白絹雙中衣。與我期何所？乃期東山隅。日旰兮不來，穀風吹我襦。遠望無所見，涕泣起踟躕。與我期何所？乃期山南陽。日中兮不來，飄風吹我裳。逍遙莫誰睹，望君愁我腸。與我期何所？乃期西山側。日夕兮不來，躑躅長歎息。遠望涼風至，俯仰正衣服。與我期何所？乃期山北岑。日暮兮不來，淒風吹我襟。望君不能坐，悲苦愁我心。愛身以何為，惜我華色時。中情既款款，然後克密期。褰衣躡茂草，謂君不我欺。廁此醜陋質，徙倚無所之。自傷失所欲，淚下如連絲。,樂府詩集,定情詩
楊廣,隋代,遼東海北翦長鯨，風雲萬里清。方當銷鋒散馬牛，旋師宴鎬京。前歌後舞振軍威，飲至解戎衣。判不徒行萬里去，空道五原歸。秉旄仗節定遼東，俘馘變夷風。清歌凱捷九都水，歸宴洛陽宮。策功行賞不淹留，全軍藉智謀。詎似南宮複道上，先封雍齒侯。,樂府詩集,紀遼東二首
江淹,南北朝,遠與君別者，乃至雁門關。黃雲蔽千里，遊子何時還。送君如昨日，簷前露已團。不惜蕙草晚，所悲道裡寒。君在天一涯，妾身長別離。願一見顏色，不異瓊樹枝。菟絲及水萍，所寄終不移。,樂府詩集,古離別
王建,唐代,遼東萬里遼水曲，古戍無城複無屋。黃雲蓋地雪作山，不惜黃金買衣服。戰回各自收弓箭，正西回面家鄉遠。年年郡縣送征人，將與遼東作丘阪。寧為草木鄉中生，有身不向遼東行。,樂府詩集,遼東行
李白,唐代,雲想衣裳花想容，春風拂檻露華濃。若非群玉山頭見，會向瑤台月下逢。,樂府詩集,清平調·其一
李白,唐代,於闐採花人，自言花相似。明妃一朝西入胡，胡中美女多羞死。乃知漢地多名姝，胡中無花可方比。丹青能令醜者妍，無鹽翻在深宮裡。自古妒蛾眉，胡沙埋皓齒。,樂府詩集,於闐採花
李白,唐代,一枝紅豔露凝香，雲雨巫山枉斷腸。借問漢宮誰得似，可憐飛燕倚新妝。,樂府詩集,清平調·其二
李白,唐代,名花傾國兩相歡，長得君王帶笑看。解釋春風無限恨，沉香亭北倚闌幹。,樂府詩集,清平調·其三
薛道衡,南北朝,垂柳覆金堤，蘼蕪葉複齊。水溢芙蓉沼，花飛桃李蹊。採桑秦氏女，織錦竇家妻。關山別蕩子，風月守空閨。恒斂千金笑，長垂雙玉啼。盤龍隨鏡隱，彩鳳逐帷低。飛魂同夜鵲，倦寢憶晨雞。暗牖懸蛛網，空梁落燕泥。前年過代北，今歲往遼西。一去無消息，那能惜馬蹄。,樂府詩集,昔昔鹽
王建,唐代,渡遼水，此去咸陽五千里。來時父母知隔生，重著衣裳如送死。亦有白骨歸咸陽，營家各與題本鄉。身在應無回渡日，駐馬相看遼水傍。,樂府詩集,渡遼水
白居易,唐代,一樹春風千萬枝，嫩于金色軟於絲。永豐西角荒園裡，盡日無人屬阿誰？,樂府詩集,楊柳枝詞
王維,唐代,渭城朝雨浥輕塵，客舍青青柳色新。(一作：客舍依依楊柳春)勸君更盡一杯酒，西出陽關無故人。,樂府詩集,渭城曲 / 送元二使安西
白居易,唐代,一樹衰殘委泥土，雙枝榮耀植天庭。定知玄象今春後，柳宿光中添兩星。,樂府詩集,詔取永豐柳植禁苑感賦
白居易,唐代,江南好，風景舊曾諳；日出江花紅勝火，春來江水綠如藍。能不憶江南？江南憶，最憶是杭州；山寺月中尋桂子，郡亭枕上看潮頭。何日更重遊！江南憶，其次憶吳宮；吳酒一杯春竹葉，吳娃雙舞醉芙蓉。早晚複相逢！,樂府詩集,憶江南詞三首
劉禹錫,唐代,楊柳青青江水準，聞郎江上踏歌聲。(踏歌聲一作：唱歌聲)東邊日出西邊雨，道是無晴卻有晴。(卻有晴一作：還有晴),樂府詩集,竹枝詞二首·其一
王建,唐代,團扇，團扇，美人病來遮面。玉顏憔悴三年，誰複商量管弦。弦管，弦管，春草昭陽路斷。,樂府詩集,宮中調笑·團扇
,未知,東方欲明星爛爛，汝南晨雞登壇喚。曲終漏盡嚴具陳，月沒星稀天下旦。千門萬戶遞魚鑰，宮中城上飛烏鵲。,樂府詩集,雞鳴歌
戚夫人,兩漢,子為王。母為虜。終日舂薄暮。常與死為伍。相離三千里。誰使告女。,樂府詩集,舂歌
劉徹,兩漢,秋風起兮白雲飛，草木黃落兮雁南歸。蘭有秀兮菊有芳，懷佳人兮不能忘。泛樓船兮濟汾河，橫中流兮揚素波。簫鼓鳴兮發棹歌，歡樂極兮哀情多。少壯幾時兮奈老何！,樂府詩集,秋風辭
李延年,兩漢,北方有佳人。絕世而獨立。一顧傾人城。再顧傾人國。寧不知傾城與傾國。佳人難再得。,樂府詩集,李延年歌
李白,唐代,中山孺子妾，特以色見珍。雖然不如延年妹，亦是當時絕世人。桃李出深井，花豔驚上春。一貴複一賤，關天豈由身。芙蓉老秋霜，團扇羞網塵。戚姬髡發入舂市，萬古共悲辛。,樂府詩集,中山孺子妾歌
,兩漢,失我焉支山，令我婦女無顏色。失我祁連山，使我六畜不蕃息。,樂府詩集,匈奴歌
李白,唐代,狂風吹古月，竊弄章華台。北落明星動光彩，南征猛將如雲雷。手中電擊倚天劍，直斬長鯨海水開。我見樓船壯心目，頗似龍驤下三蜀。揚兵習戰張虎旗，江中白浪如銀屋。身居玉帳臨河魁，紫髯若戟冠崔嵬，細柳開營揖天子，始知灞上為嬰孩。羌笛橫吹阿嚲回，向月樓中吹落梅。將軍自起舞長劍，壯士呼聲動九垓。功成獻凱見明主，丹青畫像麒麟台。,樂府詩集,司馬將軍歌
李白,唐代,金天之西，白日所沒。康老胡雛，生彼月窟。巉岩容儀，戍削風骨。碧玉炅炅雙目瞳，黃金拳拳兩鬢紅。華蓋垂下睫，嵩嶽臨上唇。不睹詭譎貌，豈知造化神。大道是文康之嚴父，元氣乃文康之老親。撫頂弄盤古，推車轉天輪。雲見日月初生時，鑄冶火精與水銀。陽烏未出谷，顧兔半藏身。女媧戲黃土，團作愚下人。散在六合間，濛濛若沙塵。生死了不盡，誰明此胡是仙真。西海栽若木，東溟植扶桑。別來幾多時，枝葉萬里長。中國有七聖，半路頹洪荒。陛下應運起，龍飛入咸陽。赤眉立盆子，白水興漢光。叱吒四海動，洪濤為簸揚。舉足蹋紫微，天關自開張。老胡感至德，東來進仙倡。五色師子，九苞鳳凰。是老胡雞犬，鳴舞飛帝鄉。淋漓颯遝，進退成行。能胡歌，獻漢酒。跪雙膝，立兩肘。散花指天舉素手。拜龍顏，獻聖壽。北斗戾，南山摧。天子九九八十一萬歲，長傾萬歲杯。,樂府詩集,上雲樂
,南北朝,敕勒川，陰山下。天似穹廬，籠蓋四野。天蒼蒼，野茫茫。風吹草低見牛羊。,樂府詩集,敕勒歌
王維,唐代,少年十五二十時，步行奪得胡馬騎。射殺中山白額虎，肯數鄴下黃須兒！一身轉戰三千里，一劍曾當百萬師。漢兵奮迅如霹靂，虜騎崩騰畏蒺藜。衛青不敗由天幸，李廣無功緣數奇。自從棄置便衰朽，世事蹉跎成白首。昔時飛箭無全目，今日垂楊生左肘。路旁時賣故侯瓜，門前學種先生柳。蒼茫古木連窮巷，寥落寒山對虛牖。誓令疏勒出飛泉，不似潁川空使酒。賀蘭山下陣如雲，羽檄交馳日夕聞。節使三河募年少，詔書五道出將軍。試拂鐵衣如雪色，聊持寶劍動星文。願得燕弓射大將，恥令越甲鳴吾軍。莫嫌舊日雲中守，猶堪一戰取功勳。,樂府詩集,老將行
李白,唐代,攀天莫登龍，走山莫騎虎。貴賤結交心不移，唯有嚴陵及光武。周公稱大聖，管蔡甯相容。漢謠一鬥粟，不與淮南舂。兄弟尚路人，吾心安所從。他人方寸間，山海幾千重。輕言托朋友，對面九疑峰。開花必早落，桃李不如松。管鮑久已死，何人繼其蹤。,樂府詩集,箜篌謠
王維,唐代,洛陽女兒對門居，才可顏容十五餘。良人玉勒乘驄馬，侍女金盤膾鯉魚。畫閣朱樓盡相望，紅桃綠柳垂簷向。羅帷送上七香車，寶扇迎歸九華帳。狂夫富貴在青春，意氣驕奢劇季倫。自憐碧玉親教舞，不惜珊瑚持與人。春窗曙滅九微火，九微片片飛花瑣。戲罷曾無理曲時，妝成祗是熏香坐。城中相識盡繁華，日夜經過趙李家。誰憐越女顏如玉，貧賤江頭自浣紗。,樂府詩集,洛陽女兒行
杜甫,唐代,孟冬十郡良家子，血作陳陶澤中水。野曠天清無戰聲，四萬義軍同日死。群胡歸來血洗箭，仍唱胡歌飲都市。都人回面向北啼，日夜更望官軍至。,樂府詩集,悲陳陶
杜甫,唐代,我軍青阪在東門，天寒飲馬太白窟。黃頭奚兒日向西，數騎彎弓敢馳突。山雪河冰野蕭瑟，青是烽煙白人骨。焉得附書與我軍，忍待明年莫倉卒。,樂府詩集,悲青阪
杜甫,唐代,少陵野老吞聲哭，春日潛行曲江曲。江頭宮殿鎖千門，細柳新蒲為誰綠？憶昔霓旌下南苑，苑中萬物生顏色。昭陽殿裡第一人，同輦隨君侍君側。輦前才人帶弓箭，白馬嚼齧黃金勒。翻身向天仰射雲，一笑正墜雙飛翼。明眸皓齒今何在？血污遊魂歸不得。清渭東流劍閣深，去住彼此無消息。人生有情淚沾臆，江水江花豈終極！黃昏胡騎塵滿城，欲往城南望城北。,樂府詩集,哀江頭
白居易,唐代,賣炭翁，伐薪燒炭南山中。滿面塵灰煙火色，兩鬢蒼蒼十指黑。賣炭得錢何所營？身上衣裳口中食。可憐身上衣正單，心憂炭賤願天寒。夜來城外一尺雪，曉駕炭車輾冰轍。牛困人饑日已高，市南門外泥中歇。翩翩兩騎來是誰？黃衣使者白衫兒。手把文書口稱敕，回車叱牛牽向北。一車炭，千余斤，宮使驅將惜不得。半匹紅綃一丈綾，系向牛頭充炭直。,樂府詩集,賣炭翁
杜甫,唐代,長安城頭頭白烏，夜飛延秋門上呼。又向人家啄大屋，屋底達官走避胡。金鞭斷折九馬死，骨肉不得同馳驅。腰下寶玦青珊瑚，可憐王孫泣路隅。問之不肯道姓名，但道困苦乞為奴。已經百日竄荊棘，身上無有完肌膚。高帝子孫盡隆准，龍種自與常人殊。豺狼在邑龍在野，王孫善保千金軀。不敢長語臨交衢，且為王孫立斯須。昨夜東風吹血腥，東來橐駝滿舊都。朔方健兒好身手，昔何勇銳今何愚。竊聞天子已傳位，聖德北服南單于。花門剺面請雪恥，慎勿出口他人狙。哀哉王孫慎勿疏，五陵佳氣無時無。,樂府詩集,哀王孫
王維,唐代,漁舟逐水愛山春，兩岸桃花夾古津。坐看紅樹不知遠，行盡青溪不見人。山口潛行始隈隩，山開曠望旋平陸。遙看一處攢雲樹，近入千家散花竹。樵客初傳漢姓名，居人未改秦衣服。居人共住武陵源，還從物外起田園。月明松下房櫳靜，日出雲中雞犬喧。驚聞俗客爭來集，競引還家問都邑。平明閭巷掃花開，薄暮漁樵乘水入。初因避地去人間，及至成仙遂不還。峽裡誰知有人事，世中遙望空雲山。不疑靈境難聞見，塵心未盡思鄉縣。出洞無論隔山水，辭家終擬長遊衍。自謂經過舊不迷，安知峰壑今來變。當時只記入山深，青溪幾度到雲林。春來遍是桃花水，不辨仙源何處尋。,樂府詩集,桃源行
李白,唐代,床前明月光，疑是地上霜。舉頭望明月，低頭思故鄉。,樂府詩集,靜夜思
李白,唐代,人道橫江好，儂道橫江惡。一風三日吹倒山，白浪高於瓦官閣。海潮南去過潯陽，牛渚由來險馬當。橫江欲渡風波惡，一水牽愁萬里長。橫江西望阻西秦，漢水東連揚子津。白浪如山那可渡，狂風愁殺峭帆人。海神來過惡風回，浪打天門石壁開。浙江八月何如此？濤似連山噴雪來！橫江館前津吏迎，向餘東指海雲生。郎今欲渡緣何事？如此風波不可行！月暈天風霧不開，海鯨東蹙百川回。驚波一起三山動，公無渡河歸去來。,樂府詩集,橫江詞六首
杜甫,唐代,車轔轔，馬蕭蕭，行人弓箭各在腰。耶娘妻子走相送，塵埃不見咸陽橋。(娘一作：“爺”)牽衣頓足攔道哭，哭聲直上幹雲霄。道旁過者問行人，行人但雲點行頻。或從十五北防河，便至四十西營田。去時裡正與裹頭，歸來頭白還戍邊。邊庭流血成海水，武皇開邊意未已。君不聞漢家山東二百州，千村萬落生荊杞。縱有健婦把鋤犁，禾生隴畝無東西。況複秦兵耐苦戰，被驅不異犬與雞。長者雖有問，役夫敢申恨？且如今年冬，未休關西卒。縣官急索租，租稅從何出？信知生男惡，反是生女好。生女猶得嫁比鄰，生男埋沒隨百草。君不見，青海頭，古來白骨無人收。新鬼煩冤舊鬼哭，天陰雨濕聲啾啾！,樂府詩集,兵車行
王昌齡,唐代,秋風夜渡河，吹卻雁門桑。遙見胡地獵，韝馬宿嚴霜。五道分兵去，孤軍百戰場。功多翻下獄，士卒但心傷。,樂府詩集,塞下曲·秋風夜渡河
王昌齡,唐代,蟬鳴空桑林，八月蕭關道。出塞入塞寒，處處黃蘆草。從來幽並客，皆共沙塵老。莫學遊俠兒，矜誇紫騮好。,樂府詩集,塞上曲·其一
王昌齡,唐代,飲馬渡秋水，水寒風似刀。平沙日未沒，黯黯見臨洮。昔日長城戰，咸言意氣高。黃塵足今古，白骨亂蓬蒿。,樂府詩集,塞下曲
李白,唐代,五月天山雪，無花只有寒。笛中聞折柳，春色未曾看。曉戰隨金鼓，宵眠抱玉鞍。願將腰下劍，直為斬樓蘭。天兵下北荒，胡馬欲南飲。橫戈從百戰，直為銜恩甚。握雪海上餐，拂沙隴頭寢。何當破月氏，然後方高枕。駿馬似風飆，鳴鞭出渭橋。彎弓辭漢月，插羽破天驕。陣解星芒盡，營空海霧消。功成畫麟閣，獨有霍嫖姚。白馬黃金塞，雲砂繞夢思。那堪愁苦節，遠憶邊城兒。螢飛秋窗滿，月度霜閨遲。摧殘梧桐葉，蕭颯沙棠枝。無時獨不見，流淚空自知。塞虜乘秋下，天兵出漢家。將軍分虎竹，戰士臥龍沙。邊月隨弓影，胡霜拂劍花。玉關殊未入，少婦莫長嗟。烽火動沙漠，連照甘泉雲。漢皇按劍起，還召李將軍。兵氣天上合，鼓聲隴底聞。橫行負勇氣，一戰淨妖氛。,樂府詩集,塞下曲六首
張籍,唐代,君知妾有夫，贈妾雙明珠。感君纏綿意，系在紅羅襦。妾家高樓連苑起，良人執戟明光裡。知君用心如日月，事夫誓擬同生死。還君明珠雙淚垂，恨不相逢未嫁時。,樂府詩集,節婦吟寄東平李司空師道
劉禹錫,唐代,酒旗相望大堤頭，堤下連檣堤上樓。日暮行人爭渡急，槳聲幽軋滿中流。江南江北望煙波，入夜行人相應歌。《桃葉》傳情《竹枝》怨，水流無限月明多。,樂府詩集,堤上行二首
韓愈,唐代,青青中水蒲，下有一雙魚。君今上隴去，我在與誰居？青青水中蒲，長在水中居。寄語浮萍草，相隨我不如。,樂府詩集,青青水中蒲二首
劉禹錫,唐代,博山炯炯吐香霧，紅燭引至更衣處。夜如何其夜漫漫，鄰雞未鳴寒雁度。庭前雪壓松桂叢，廊下點點懸紗籠。滿堂醉客爭笑語，嘈囋琵琶青幕中。,樂府詩集,更衣曲
白居易,唐代,杜陵叟，杜陵居，歲種薄田一頃餘。三月無雨旱風起，麥苗不秀多黃死。九月降霜秋早寒，禾穗未熟皆青乾。長吏明知不申破，急斂暴徵求考課。典桑賣地納官租，明年衣食將何如？剝我身上帛，奪我口中粟。虐人害物即豺狼，何必鉤爪鋸牙食人肉？不知何人奏皇帝，帝心惻隱知人弊。白麻紙上書德音，京畿盡放今年稅。昨日裡胥方到門，手持敕牒榜鄉村。十家租稅九家畢，虛受吾君蠲免恩。,樂府詩集,杜陵叟
元結,唐代,農臣何所怨，乃欲幹人主。不識天地心，徒然怨風雨。將論草木患，欲說昆蟲苦。巡迴宮闕傍，其意無由吐。一朝哭都市，淚盡歸田畝。謠頌若采之，此言當可取。,樂府詩集,農臣怨
王建,唐代,男聲欣欣女顏悅，人家不怨言語別。五月雖熱麥風清，簷頭索索繰車鳴。野蠶作繭人不取，葉間撲撲秋蛾生。麥收上場絹在軸，的知輸得官家足。不望入口複上身，且免向城賣黃犢。回家衣食無厚薄，不見縣門身即樂。,樂府詩集,田家行
張籍,唐代,九月匈奴殺邊將，漢軍全沒遼水上。萬里無人收白骨，家家城下招魂葬。婦人依倚子與夫，同居貧賤心亦舒。夫死戰場子在腹，妾身雖存如晝燭。,樂府詩集,征婦怨
元稹,唐代,織婦何太忙，蠶經三臥行欲老。蠶神女聖早成絲，今年絲稅抽征早。早征非是官人惡，去歲官家事戎索。征人戰苦束刀瘡，主將勳高換羅幕。繅絲織帛猶努力，變緝撩機苦難織。東家頭白雙女兒，為解挑紋嫁不得。簷前嫋嫋遊絲上，上有蜘蛛巧來往。羨他蟲豸解緣天，能向虛空織羅網。,樂府詩集,織婦詞
元稹,唐代,牛靿吒吒，田確確，旱塊敲牛蹄趵趵。種得官倉珠顆穀，六十年來兵簇簇，日月食糧車轆轆。一日官軍收海服，驅牛駕車食牛肉，歸來攸得牛兩角。重鑄鋤犁作斤，姑舂婦擔去輪官，輸官不足歸賣屋。願官早勝仇早覆，農死有兒牛有犢，不遣官軍糧不足。,樂府詩集,田家詞 / 田家行
白居易,唐代,紅線毯，擇繭繰絲清水煮，揀絲練線紅藍染。染為紅線紅于藍，織作披香殿上毯。披香殿廣十丈餘，紅線織成可殿鋪。彩絲茸茸香拂拂，線軟花虛不勝物。美人蹋上歌舞來，羅襪繡鞋隨步沒。太原毯澀毳縷硬，蜀都褥薄錦花冷，不如此毯溫且柔，年年十月來宣州。宣城太守加樣織，自謂為臣能竭力。百夫同擔進宮中，線厚絲多卷不得。宣城太守知不知，一丈毯，千兩絲。地不知寒人要暖，少奪人衣作地衣。,樂府詩集,紅線毯
白居易,唐代,上陽人，上陽人，紅顏暗老白髮新。綠衣監使守宮門，一閉上陽多少春。玄宗末歲初選入，入時十六今六十。同時採擇百餘人，零落年深殘此身。憶昔吞悲別親族，扶入車中不教哭。皆雲入內便承恩，臉似芙蓉胸似玉。未容君王得見面，已被楊妃遙側目。妒令潛配上陽宮，一生遂向空房宿。宿空房，秋夜長，夜長無寐天不明。耿耿殘燈背壁影，蕭蕭暗雨打窗聲。春日遲，日遲獨坐天難暮。宮鶯百囀愁厭聞，梁燕雙棲老休妒。鶯歸燕去長悄然，春往秋來不記年。唯向深宮望明月，東西四五百回圓。今日宮中年最老，大家遙賜尚書號。小頭鞵履窄衣裳，青黛點眉眉細長。外人不見見應笑，天寶末年時世妝。上陽人，苦最多。少亦苦，老亦苦，少苦老苦兩如何！君不見昔時呂向美人賦，又不見今日上陽白髮歌！,樂府詩集,上陽白髮人
王昌齡,唐代,白馬金鞍從武皇，旌旗十萬宿長楊。樓頭小婦鳴箏坐，遙見飛塵入建章。馳道楊花滿禦溝，紅妝縵綰上青樓。金章紫綬千餘騎，夫婿朝回初拜侯。,樂府詩集,青樓曲二首
